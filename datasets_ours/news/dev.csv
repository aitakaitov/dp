Tisk komentuje prezidentův novoroční projev Praha 2. ledna (ČTK) - Souhlasně i kriticky hodnotí letošní novoroční projev prezidenta Václava Klause dnešní tisk. Zatímco podle Lidových novin je dobře, že se prezident pokusil o uměřený optimismus, podle Mladé fronty Dnes šlo o velmi hezky zabalenou sbírku všeobecně známých faktů a prastarých klišé. Komentátor Hospodářských novin píše, že prezident svůj novoroční projev pojednal jako křížovku s tajenkou. Zatímco zahraniční státníci ve svých novoročních adresách pesimismem zrovna nešetřili, český prezident, který příčiny krize eurozóny na rozdíl od většiny z nich předpovídal, se pokusil o uměřený optimismus. I Klaus sice varuje, že nás čeká nelehký rok, vypočítává ale několik faktorů, které by český propad mohly zmírnit. Počátek nového roku je správná doba, kdy tyto naše ´polehčující okolnosti´ vyjmenovat, píšou LN. Apokalyptické nálady, které po třech letech podle autora sloupku nebezpečně ožívají, mohou jednak zapůsobit jako sebenaplňující proroctví, jednat ztěžují střízlivou diskusi. "Vidět je to na reakcích těch, kdo by na krizi eura odpovídali útěkem vpřed k ještě hlubší unijní integraci, a veřejnosti přitom namlouvají, že hrozí jakési nebezpečí z prodlení. Jednou z klíčových otázek v domácí politice bude účast či neúčast v tvrdém jádru EU. Proto je důležité připomínat, že situace je vážná - nikoliv ale fatální - a že pořád máme možnost volby," píšou Lidové noviny. Komentátor Mladé fronty Dnes píše, že Václav Klaus svůj projev pojednal bez špetky snahy o originalitu či umělecký dojem, i on ale naznačuje, že jeho řeč bychom měli vnímat z té lepší stránky. "Novoroční projev je těžká věc, zvlášť když ji pronášíte potolikáté. Když se budeme pořád kritizovat, čeho dosáhneme?," ptá se. Podle komentátora Hospodářských novin prezident svůj novoroční projev pojednal jako křížovku s tajenkou, k jejímuž rozluštění je zapotřebí zdravá dávka pesimismu. Prezident hovořil o nátlakových skupinách, vyčnívajících jedincích nebo závislosti v politice, aniž by náznakem přiblížil, koho či co má na mysli, konstatuje.~for~pol~pod
Ministerstvo nedoporučuje, aby kolínské gymnázium zřizovalo město Kolín 3. ledna (ČTK) - Vleklý spor kolínské radnice se Středočeským krajem kvůli provozu gymnázia má další pokračování. Převod zřizovatelských práv z hejtmanství na město, na němž se obě strany po dlouhých měsících jednání dohodly, nedoporučilo ministerstvo školství. Podle odborníků z ministerstva by byl takový krok nesystémový, sdělila ČTK Markéta Vítková z krajského úřadu. To ale ještě neznamená, že dohoda o postoupení zřizovatelských práv městu automaticky padá. Hejtmanství po radnici žádá vyjádření, kolik peněz hodlá do budovy investovat a zda je připravena odkoupit vybavení školy. Podle Vítkové se zpracovává seznam movitého majetku a je upřesňována jeho cena. "Pořizovací hodnota majetku je asi 14 milionů Kč, zůstatková účetní hodnota je asi 0,5 milionu Kč. Přesná hodnota majetku bude určena před prodejem, a to formou soudního odhadu," uvedl vedoucí krajského odboru školství a sportu Pavel Schneider. Vedení Kolína je připraveno kraji odpovědět až poté, co bude mít schválený rozpočet na letošní rok. Kolínské gymnázium je kvůli sporu města s krajem provozováno již delší dobu bez řádné nájemní smlouvy. Smluvní vztah vypršel předloni v prosinci, od té doby se kraj s radnicí neuměly domluvit na nových podmínkách. Město od hejtmanství obdrželo několik návrhů, jak situaci řešit, a na podzim si vybralo jeden z nich - převod zřizovatelských práv. Podle starosty Víta Rakušana (Změna pro Kolín) sice nejde o úplně obvyklou variantu, ale je podle něj přípustná. Střední školy totiž většinou zřizují kraje, města spíše výjimečně. Ani poté ale spor ještě nebyl zažehnán. Hejtman David Rath (ČSSD) totiž prohlásil, že rozhodnutí města je velmi nešťastné, protože není jasné, kde chce sehnat peníze na rekonstrukci budovy, odkoupení školního vybavení a samotný provoz gymnázia. Rakušan postup kraje kritizuje, současný stav podle něj studenty vrhá do nejistoty. Ředitel školy Ivo Zachař uvedl, že je celá věc velmi nepříjemná, na chodu instituce se ale podle něj nijak neprojevuje. "Město nás chce zřizovat, tak nám nevytváří žádné překážky, a kraj také ne, protože je zatím stále naším zřizovatelem," poznamenal.~pol~pod~sko
Na Novém Zélandu museli vzít na zraněné účastníky večírku hadici Wellington 1. ledna (ČTK) - Hasičskou hadici museli použít zdravotníci v jedné z nemocnic na Novém Zélandu, aby mohli ošetřit lidi, kteří se zranili na silvestrovském večírku. Při koncertu pod širým nebem několik desítek lidí utrpělo zranění, když uklouzli v bahně a do nemocnice se dostali velmi špinaví. "Mnoho lidí bylo tak zablácených, že bylo těžké hned přijít na to, co s nimi není v pořádku," vysvětlila podle agentury dpa ředitelka nemocnice ve městě Thames na Severním ostrově, proč zdravotníci museli před ošetřením pacientů použít hasičskou hadici. Obávali se také, že špínu roznesou po nemocnici. Lékaři zraněným ošetřovateli pohmožděné kotníky, zlámané ruce a vymknutá ramena. Lijáky a silný vítr na mnoha místech Nového Zélandu znepříjemnily oslavy příchodu nového roku 2012.~spl~mag~zak~mix
LG se chystá představit nový velký televizor s obrazovkou OLED New York 2. ledna (ČTK) - V případě velkých plochých televizorů byla dlouhá léta možnost volby pouze mezi plazmovou obrazovkou a obrazovkou z tekutých krystalů (LCD). Fanoušky novinek tak zřejmě letos potěší jihokorejská společnost LG Electronics, která plánuje začít prodávat novou televizi s tenčí obrazovkou OLED s úhlopříčkou 55 palců (140 centimetrů). První televizor chce představit 10. ledna na mezinárodním veletrhu spotřební elektroniky v Las Vegas, píše agentura AP. Obrazovky OLED využívají technologii organických elektroluminiscenčních diod a jejich výhodou je vyšší rozlišení. LG však zřejmě nebude sama. Podle zdrojů z odvětví chce na veletrhu představit svůj OLED televizor i konkurenční jihokorejská firma Samsung. Televizor je již prý téměř připraven pro uvedení na trh. Ředitel divize pro vývoj spotřební elektroniky LG v USA Tim Alessi agentuře AP řekl, že nový televizor se pravděpodobně začne prodávat ve čtvrtém čtvrtletí. O ceně se však zatím nezmínil. Analytik firmy DisplaySearch Paul Gagnon odhaduje, že cena OLED televizoru by mohla začít nad 5000 USD (přes 98.700 Kč). OLED obrazovky se nyní používají ve vyspělých chytrých telefonech, poskytují velmi syté barvy a vysoký kontrast. Nicméně doposud bylo velmi obtížné dosáhnout shodných výsledků i u větších obrazovek. Koncem roku 2007 začala firma Sony vyrábět menší OLED televizor s úhlopříčkou 11 palců (28 centimetrů) za 2500 USD, nikdy však nepřišla s větším modelem. Firmy LG a Samsung sice od té doby ukázaly na veletrhu spotřební elektroniky prototypy větších OLED televizorů, doposud však neoznámily plány na jejich prodej. Kromě lepší kvality obrazu jsou OLED televizory také velmi tenké. Televizor LG má být tlustý jen čtyři milimetry a vážit má 7,5 kilogramu.~pit~efm
Delta Air Lines uvalily přirážku na lety z USA do Evropy Washington 3. ledna (ČTK) - Americká letecká společnost Delta Air Lines zavedla příplatek ve výši tří dolarů (59 korun) na letenky z USA do Evropy a opačným směrem. Podle agentury Reuters se tak snaží vyrovnat náklady spojené se vstupem do evropského systému emisních povolenek. Evropská unie vyžaduje účast v systému povolenek od všech aerolinek, které využívají evropská letiště. Nová pravidla vyžadující účast leteckých společností v systému povolenek platí od začátku roku. Aerolinky mají do roku 2020 dostávat 85 procent povolenek zdarma a nakupovat 15 procent. Podle americké skupiny Airlines for America může unijní systém emisních povolenek stát americké letecké společnosti v letech 2012 až 2020 odhadem 3,1 miliardy dolarů. Delta Air Lines je první velkou americkou leteckou společností, která v souvislosti se systémem povolenek přirážku na lety do Evropy zavedla. Přirážka se uplatňuje od pondělí. Podle amerických leteckých expertů zatím není jasné, zda se k Delta Air Lines přidají i konkurenční americké letecké společnosti. Upozorňují však, že pokud se Delta Air Lines začnou kvůli přirážce potýkat s odlivem cestujících, zřejmě ji opět zruší. EU zavedla systém emisních povolenek pro aerolinky v rámci svého úsilí o snížení emisí oxidu uhličitého (CO2), který je podle některých vědců zodpovědný za globální oteplování. Americké, ale i čínské či indické společnosti ale systém kritizují. Podle Airlines for America má spíše než životnímu prostředí pomoci zadluženým evropským státům. Letecká doprava se podle odhadů podílí zhruba třemi procenty na celosvětových emisích CO2. Její podíl však rapidně roste. Evropská komise uvedla, že emise od aerolinií se od roku 1990 zdvojnásobily a do roku 2020 by se mohly ztrojnásobit.~dpr~ekl~eur~efm
V Mladé Boleslavi se narodila holčička 21 vteřin po půlnoci Mladá Boleslav 1. ledna (ČTK) - Ve středních Čechách se narodilo první letošní dítě v mladoboleslavské nemocnici. Holčička Dora přišla na svět 21 vteřin po půlnoci císařským řezem. Šlo o akutní zákrok, který nebyl plánovaný, řekla ČTK mluvčí nemocnice Kamila Hamáčková. V ostatních středočeských porodnicích byl během silvestrovské noci klid a lékaři dlouho po půlnoci neasistovali u žádného porodu. Dora, která s rodiči pojede domů do Milovic, váží 4,1 kilogramu a měří 52 centimetrů. V roce 2011 se v porodnici v Mladé Boleslavi narodilo celkem 1554 dětí, porodů bylo 1530. Častěji na svět přicházely holčičky. Loni získal pomyslný titul prvního dítěte ve středních Čechách chlapeček Jakub, který přišel na svět osm minut po půlnoci v kolínské nemocnici. Po narození vážil 3,43 kilogramu a měřil 52 centimetrů.~sop~mag
Hasiči učinili pokrok při hašení požáru v národním parku v Chile Santiago de Chile 2. ledna (ČTK) - Hasiči učinili velký pokrok při hašení požáru v jednom z nejkrásnějších národních parků v Chile. Oznámila to v noci na dnešek místní vláda. Izraelský turista podezřelý z neúmyslného založení požáru však svoji vinu popírá. Ministr vnitra Rodrigo Hinzpeter oznámil, že záchranářům se podařilo díky dešti a zmírnění větru dostat pod kontrolu tři ze šesti zón požáru v parku Torres del Paine v Patagonii na jihu země. Požár však již od úterý spálil více než 12.500 hektarů lesa, uvedla agentura AP. Místní soud v sobotu nařídil 23letému izraelskému turistovi Rotemovi Singerovi zůstat v zemi kvůli podezření, že z nedbalosti požár způsobil. Singer však v rozhovoru pro izraelský rozhlas svoji vinu popřel. Pokud by byl uznán vinným, mohl by dostat pokutu a strávit 41 až 60 dní ve vězení. Požár se snaží uhasit více než 500 hasičů. Evakuováno bylo přes 400 turistů a park zřejmě zůstane tento měsíc zavřený. Chilská ministryně životního prostředí řekla, že bude trvat 30 až 50 let, než se příroda z této katastrofy vzpamatuje. Park Torres del Paine ročně navštíví okolo 120.000 turistů, vyhledávají ho hlavně milovníci pěších túr a horolezci. V parku žijí například kondoři nebo různé ohrožené druhy živočichů. Park takhle ničivý požár zažil naposledy v roce 2005, kdy jej svou neopatrností zavinil český turista. Tehdy lehlo popelem téměř 14.000 hektarů porostů. Na obnově parku se nakonec podílel i český stát.~ekl~zak
Svět se loučí s rokem 2011, na který by mnozí rádi zapomněli Berlín 1. ledna (ČTK) - Pestré ohňostroje a dělbuchy rozzářily ulice měst na celém světě při oslavách příchodu nového roku 2012. Po živelních katastrofách hlavně v Asii a ekonomické nestabilitě, která se rozlila po Evropě, by mnozí na minulý rok 2011 raději zapomněli, poznamenala agentura AP. V Paříži si o půlnoci lidé připíjeli šampaňským, v Berlíně statisíce lidí u Braniborské brány silvestrovskou noc protančily v rytmu hudby kapely Scorpions a jiných skupin a pak obdivovaly spektakulární ohňostroj. Nicméně leckde mnozí nezapomněli na své každodenní starosti ani při oslavách posledního dne roku. "Ceny rostou, doufám, že budu moct dál pracovat a že moje rodina bude zdravá," citovala agentura AP Jaoquína Cabinu, 53letého mechanika z Madridu. Španělsko bylo v minulém roce jednou ze zemí, kde současná hospodářská krize vedla k výměně vlády. Čtvrtá největší ekonomika eurozóny už delší dobu bojuje s obrovskou nezaměstnaností a podle předpovědí se propadne do recese. "Jsem ráda, že rok 2011 končí, protože byl těžký, v mojí restauraci propustili skoro polovinu zaměstnanců," řekla 25letá číšnice ze španělského hlavního města. V Londýně si přišlo na čtvrt milionu lidí poslechnout, jak slavný Big Ben odbíjí půlnoc. Po Evropě se oslavy Nového roku slaví i americký kontinent, kde v Brazílii se bude tradičně slavit pod ohňostrojem na plážích Rio de Janeira a v USA odpočítají poslední vteřiny starého roku statisíce lidí na newyorském Times Square při ceremoniálním spouštění velké koule. Tento úkol letos připadl zpěvačce Lady Gaga. "Rok 2012 bude lepší, musí být lepší," řekl Fred Franke, který se na Times Square i se svojí rodinou vypravil z Floridy, i když nedávno přišel o práci. Zatímco dříve tichomořský ostrovní stát Samoa příchod Nového roku slavil na světě jako poslední, nyní letos ho přivítal jako první. Samoa totiž tento týden změnou časového pásma přešla ze čtvrtka rovnou do soboty.~spl~mag
Tunisko má podmínky, aby vydalo Kaddáfího premiéra Libyi Tripolis 3. ledna (ČTK) - Tuniský prezident Munsif Marzúkí během své první návštěvy sousední Libye připustil, že by jeho vláda mohla vydat Libyjcům bývalého premiéra Bagdádího Alího Mahmúdího, který byl ve funkci šéfa vlády během posledních pěti let existence režimu Muammara Kaddáfího. Během libyjského povstání se Mahmúdímu podařilo uprchnout do sousedního Tuniska a libyjská povstalecká vláda požaduje jeho vydání. Marzúkí, který přijel do Tripolisu v pondělí, nicméně stanovil podmínku, že se Mahmúdímu dostane spravedlivého soudu a že mu nebude ublíženo. Na tiskové konferenci, kterou měl společně s libyjskou hlavou státu a předsedou Přechodné národní rady (NTC) Mustafou Muhammadem Abdalem Džalílem, tuniský prezident prohlásil, že bývalý libyjský premiér by mohl být vydán, až budou v Libyi zřízeny demokratické a občanské instituce. Marzúkí se dostal do čela Tuniska po lidových nepokojích, které počátkem loňského roku přivodily pád autokratického prezidenta Zína Abidína bin Alího. Ten byl v listopadu v nepřítomnosti odsouzen k pěti letům vězení. Libyjská cesta k osvobození od Kaddáfího tyranie byla mnohem krvavější a delší. Zatímco bin Alí uprchl z Tuniska během prvního měsíce nepokojů, Kaddáfí bojoval s věrnými jednotkami proti povstalcům přes půl roku a nebýt vojenské intervence NATO, byl by je patrně rozdrtil. V říjnu jim nakonec padl do rukou a byl ihned zavražděn. Libyjci zabili také některé jeho syny a mediálně známého Sajfa Isláma zajali. Slibují, že mu připraví řádný soud, ale zatím to v zemi, která na rozdíl od Tuniska nemá zatím pořádně fungující justici a státní správu, není příliš možné. Libye je navíc kritizována mezinárodním společenstvím, že pro Sajfa Isláma nepřipravila důstojné podmínky věznění. Tuniské nepokoje ze začátku loňského roku byly inspirací k revolucím, které kromě Libye následovaly v mnoha arabských státech a v některých dosud trvají.~pol
ČR - Rusko 1:2 v prodl. (0:0, 1:1, 0:0 - 0:1) Mistrovství světa hokejistů do 20 let v Calgary: Čtvrtfinále: ČR - Rusko 1:2 v prodloužení (0:0, 1:1, 0:0 - 0:1) Branky a nahrávky: 28. Culek (T. Hertl, Jaškin) - 33. Apalkov (Barbašev, Arzamascev), 62. Želdakov (Kučerov). Rozhodčí: Piechaczek (Něm.), Zalaski - Carlson (oba Kan.), Schrader (Něm.). Vyloučení: 1:2. Bez využití. Diváci: 16.581. Sestava ČR: Mrázek - D. Musil, Krejčí, Zámorský, Říha, Mozík, Jank, Hrbas - Sekáč, Holík, Straka - Uher, Filippi, Nosek - Culek, T. Hertl, Jaškin - Sedlák, Hyka, Faksa. Trenéři: Miroslav Přerost, Jiří Juřík a Jiří Fischer.~spo
Lidské ostatky byly nalezeny na britských královských pozemcích Londýn 3. ledna (ČTK) - Lidské ostatky byly nalezeny na pozemcích britského královského venkovského sídla Sandringham v Norfolku. Podle agentury AP to v pondělí oznámila britská policie. Ostatky byly objeveny v lese u obce Anmer, asi 185 kilometrů severovýchodně od Londýna. Zatím není jasné, jak jsou staré a komu patřily. Sídlo Sandringham slouží královské rodině od roku 1862. Královna Alžběta II. tam spolu s rodinou tradičně tráví dovolenou nebo svátky. Polovina pozemků je pronajata rolníkům a část jich slouží jako farmy. Velkou část tvoří park a zahrady.~for~pol~zak
Hyundai a Kia chtějí letos zvýšit prodej o 6 procent na 7 milionů Soul 2. ledna (ČTK) - Jihokorejská automobilka Hyundai Motor a její dceřiná společnosti Kia Motors plánují v letošním roce zvýšit prodej aut o šest procent na celkem sedm milionů. Tempo růstu prodeje tak zpomalí, protože firmy v předchozích letech zažívaly dvouciferný procentní růst prodeje. Loni se prodej automobilek zvýšil o 15 procent na 6,6 milionu vozů. Hyundai a Kia jsou společně pátým největším prodejcem aut na světě. Oběma společnostem se dařilo i v době finanční krize, v poslední době se však potýkají s rostoucí konkurencí, napjatou kapacitou výroby a začíná je trápit nejistý makroekonomický vývoj. V letošním roce také vstoupí v platnost dohoda o volném obchodu s USA, která sníží cla na dovoz amerických aut do Koreje. "Očekávám, že růst automobilového průmyslu zpomalí kvůli evropské dluhové krizi a zpomalení globální ekonomiky, zatímco konkurence mezi automobilkami letos zesílí," uvedl v proslovu k zaměstnancům šéf Hyundai Čong Mong-ku. Hyundai chce letos spustit výrobu ve své třetí továrně v Číně a plánuje první továrnu v Brazílii. Kia nemá pro letošní rok v plánu žádnou novou továrnu. Německé sdružení automobilového průmyslu VDA minulý měsíc odhadlo, že prodej aut celosvětově letos vzroste o čtyři procenta na 68 milionů vozů. K růstu má přispět vysoká poptávka v USA. Za celý loňský rok se po celém světě prodalo podle VDA 65,4 milionu vozů, napsala agentura Reuters. Hyundai v listopadu 2008 oficiálně zahájila sériovou produkci osobních aut v Nošovicích na Frýdecko-Místecku. Kia spustila v prosinci 2007 sériovou výrobu osobních vozů u slovenské Žiliny.~str~aut~obo~efm
Půlnoční oslavy byly podle policie v metropoli klidné Praha 1. ledna (ČTK) - Půlnoční oslavy byly podle policie v metropoli zatím celkem klidné, policisté zaznamenali po půlnoci pouze několik přestupků proti veřejnému pořádku. "Kvůli jeho rušení bylo předvedeno několik osob," řekla dnes ČTK mluvčí pražské policie Eva Kropáčová. Nyní policisté zajišťují společně s pracovníky radnice a Technické správy komunikací zprovoznění Karlova mostu a mostu Legií, z nichž lidé sledovali půlnoční ohňostroj. "Mosty jsou uzavřeny, protože jsou tam rozbité láhve a sklo," uvedla Kropáčová půldruhé hodiny po půlnoci. Podle policejních odhadů si letošní ohňostroj nenechalo ujít 10.000 až 15.000 lidí. Dvakrát častěji než jindy vyjížděli v prvních minutách nového roku k požárům v metropoli hasiči; za půldruhé hodiny napočítali 16 výjezdů. "Většinou hořely kontejnery a popelnice nebo porost, obvykle kvůli nedbalosti lidí při odpalování prskavek a podobných šíleností," řekla ČTK mluvčí pražských hasičů Pavlína Adamcová. Největší škodu z letošních novoročních požárů hasiči zaznamenali v Bellušově ulici v Praze 5. Na balkoně v šestém patře začal hořet uskladněný nábytek, škoda byla vyčíslena na 30.000 korun.~zak~spl~mag~prg
Ekvádorský soud zvýšil pokutu pro Chevron na 18 miliard dolarů Quito 4. ledna (ČTK) - Ekvádorský odvolací soud v úterý zvýšil pokutu za ekologické škody pro americkou ropnou firmu Chevron na 18 miliard dolarů (355 miliard korun). Chevron původně dostal loni v únoru pokutu 8,6 miliardy dolarů, proti rozsudku se ale odvolal. Soud původní rozhodnutí potvrdil a trest pro ropného giganta ještě zpřísnil, protože se firma odmítla za škody omluvit, jak jí první rozsudek nařizoval. Pokuta se vztahuje na ekologické škody, které v ekvádorské Amazonii způsobila v letech 1964 - 1990 ropná společnost Texaco. Tu Chevron koupil v roce 2001. Texaco podle soudu odpadními produkty z těžby ropy zamořila prales a způsobila onemocnění a úmrtí řady tamních indiánů. Chevron už loni u soudu tvrdil, že rozhodnutí soudu odporuje vědeckým důkazům. Podle americké firmy Texaco pozůstatky své ropné těžby odstranilo. Americká firma čelí žalobám za ekologické škody také v Brazílii. Tamní úřady jí udělily už několik pokut v celkové výši přes 30 milionů dolarů za listopadový ropný únik z těžební plošiny v Atlantiku. Brazílie se navíc u soudu domáhá náhrady způsobených škod a po Chevronu a firmě Transocean, od níž si Chevron pronajal těžební plošinu, požaduje 10,6 miliardy dolarů.~zak~ekl~ene~sur~efm
Němečtí Židé odsoudili demonstraci v Izraeli se žlutými hvězdami Berlín 3. ledna (ČTK) - Němečtí Židé odsoudili ortodoxní židy v Izraeli, kteří při sobotní demonstraci v Jeruzalémě navlékli sebe a hlavně děti do pruhovaných vězeňských uniforem s žlutou hvězdou používanou nacisty k označení židovské komunity. Předseda Ústřední rady Židů v Německu Dieter Graumann v rozhovoru pro dnešní vydání deníku Kölner Stadt-Anzeiger řekl, že se za ně stydí. "Ty fotky mě šokovaly. A stydím se dokonce za židy, kteří dělají takové věci a karikují holokaust," citovala Graumanna agentura AFP. Podle něj jde o popírání historie a velmi nevkusnou záležitost. "My, Židé v Německu, stále říkáme, že nikdo nemá právo zneužívat vzpomínky na holokaust. Pokud to dělají židé, pak je to o to více politováníhodné," dodal Graumann. Demonstrace v Jeruzalémě měla poukázat na údajné tažení sekulární komunity proti ortodoxně věřícím. Mnoho izraelských politiků ale vzápětí použití symbolů spojených s holokaustem také ostře odsoudilo. "Je to šokující a děsivé. Odpovědnost za to nese vedení ortodoxní komunity a to musí tento nepřijatelný fenomén vymýtit," řekl k protestu v neděli izraelský ministr obrany Ehud Barak. Ortodoxní židé protestovali proti tomu, že jsou údajně vylučováni ze společnosti. Napětí v této komunitě vyvolala reakce Izraelců na požadavky ortodoxních židů týkající se přísného dodržování jejich zvyklostí. V Bejt Šemeši nedávno ortodoxní poplivali osmiletou dceru amerických přistěhovalců, která šla do školy podle nich nepatřičně oblečená. Ve městě pak následovaly protesty neortodoxní komunity proti striktnímu oddělování lidí podle pohlaví například v dopravních prostředcích, které v některých případech ortodoxní vyžadují i s použitím násilí.~pol
HN: Stamiliony z dálnic odtekly přes Kypr   Praha 3. ledna (ČTK) - V případu bývalých manažerů Ředitelství silnic a dálnic (ŘSD), zatčených pro korupci, sehrála podle dnešních Hospodářských novin klíčovou roli firma se skrytými vlastníky, jejíž stopy vedou na Kypr. Právě přes tuto společnost mohly z Česka odtéct stamiliony ze zmanipulovaných pronájmů pozemků na výstavbu benzinek, píšou HN. Připomínají, že po zásahu protikorupčních detektivů jsou od předminulého týdne ve vazbě bývalý ředitel ŘSD Petr Laušman, jeho pravá ruka Michal Hala a někdejší firemní právník Petr Wolf. Čtvrtým zatčeným je podle zjištění deníku podnikatel Jiří Neužil, předseda představenstva společnosti Monstera International. Neužila a Laušmana před Vánoci dopadli policisté, když podepisovali směnky na 15 milionů. Podle detektivů šlo o úplatek za pronájem dálničních odpočívadel. Kromě směnek Laušman údajně dostal úplatkem i byt v Krkonoších za 1,7 milionu. Policisté dosud zveřejnili jen to, že Laušman a spol. odpočívadla na dálnicích D5 a D47 mezi roky 2005 a 2006 levně přenechávali soukromníkům, kteří je pak draze pronajímali dál. Stát tak přišel nejméně o 264 milionů. Postup přitom sedí právě na firmu Monstera International, píšou HN. Kdo za společností stojí, není možné zjistit, protože firma má nedohledatelné akcie na majitele. Stopy po další firmě, která Monsteru International ovládá, pak končí na Kypru, který zaručuje investorům anonymitu, píšou dnešní Hospodářské noviny.~zak~sta
HN a Ekonom: Sportovci budou dělat reklamu českým vývozcům   Praha 5. ledna (ČTK) - Českým exportérům budou na zahraničních trzích pomáhat domácí špičkoví sportovci. Vývozce budou podle dnešních Hospodářských novin a týdeníku Ekonom propagovat v těch zemích, kde je jejich jméno nejznámější. Například hokejista Jaromír Jágr podpoří firmy usilující o zakázky v USA, Kanadě či Ruské federaci, píšou HN a Ekonom. Základní koncepci spolupráce položilo memorandum o spolupráci při podpoře českých vývozců, které na sklonku loňského roku podepsaly Exportní garanční a pojišťovací společnost, Česká exportní banka, Česká sportovní a Český olympijský výbor. Záměr propojit sportovce s vývozci vychází ze zkušenosti, že v cizině jsou mnohem více známá jména vrcholových sportovců než sebevíc úspěšných firem. "Sportovci jsou vlastně naší populární exportní značkou, která je nejvíce vidět," řekl HN a Ekonomu náměstek ministra financí Zdeněk Zajíček. Proto sportovci slibují, že se budou účastňovat zahraničních obchodních misí, domácích společenských podnikatelských akcí nebo dají svá jména a fotografie k dispozici na prezentační materiály vývozců. Konkrétní formy spolupráce i finanční odměny budou sjednávány individuálně podle časové náročnosti, potřeb firem a možností sportovců, píšou oba listy. Ministerstvo průmyslu a obchodu v současné době registruje 13.500 exportujících podniků, jichž se vlastně nabídka sportovců teoreticky dotýká. "Kdyby firmy chtěly exportovat nebo otevírat trhy ve východní Asii, tak by to mělo být v době, kdy tam Tomáš Berdych hraje. Nebo Jágr bude do konce května v Americe, určitě pro něho nebude problém zúčastnit se nějakých aktivit nebo podnikatelských misí v New Yorku či Washingtonu," citují dnešní Hospodářské noviny a týdeník Ekonom předsedu představenstva České sportovní Miroslava Černoška.~obo~spo
Lednový "detox" prý játrům zatíženým alkoholem příliš nepomůže Londýn 1. ledna (ČTK) - Lidé, kteří se po vánočních a silvestrovských večírcích v rámci očisty a ozdravění jater rozhodnou po celý leden abstinovat, by to měli přehodnotit. Odborníci z britské organizace British Liver Trust, jež pomáhá nemocným na játra, tvrdí, že měsíční "detox" je marný. Místo toho doporučují, aby si milovníci alkoholických nápojů pití zakazovali pravidelně vždy několik dnů v týdnu, píše na svém webu BBC. "Lidé si myslí, že dělají něco pro své zdraví, když se pokaždé v lednu vrhnou na detox v přesvědčení, že si pročišťují játra po svátcích, kdy alkoholu holdovali více než běžně," řekl Andrew Langford z British Liver Trust. "Ale jednorázová, jednoměsíční snaha udělat něco pro dlouhodobé zdraví jater není krok správným směrem," upozornil. Doporučuje proto, aby si lidé dali předsevzetí a udělali si každý týden několikadenní "volno" od alkoholu. Celkově tak sníží spotřebu alkoholu a jejich játra budou mít každý týden čas na regeneraci. Stejný názor má i Mark Wright, lékař z oddělení hepatologie nemocnice v Southamptonu. Připomíná, že měsíční "detox" může vyvolávat mylné přesvědčení, že játra se dají ničit dle libosti a pak se všechno rychle vyřeší měsíční abstinencí. Kromě dnů bez alkoholu British Liver Trust lidem, kteří si chtějí udržet játra v dobrém stavu, doporučuje, aby zdravě jedli a pravidelně cvičili.~zdr
Prodej aut v Polsku se loni propadl o 12,4 pct., stále vede Škoda Varšava 5. ledna (ČTK) - Prodej nových osobních aut v Polsku se loni ve srovnání s rokem 2010 propadl o 12,35 procenta na zhruba 275.000 vozů. V roce 2010 jich bylo asi 313.730. Vyplývá to ze statistiky registrovaných vozů, o které informoval institut Samar, jenž sleduje trh s automobily. Pokles se očekával, podle Samaru za něho může zrušení daňových výhod pro auta s přepážkou a nejistota Poláků ohledně dalšího vývoje hospodářství. Pozici lídra si i loni na polském trhu udržela Škoda. V prosinci 2011 si Poláci zaregistrovali o třetinu méně aut než v prosinci 2010, nicméně před koncem roku 2010 se prodalo mimořádně hodně aut díky tomu, že zákazníci věděli, že končí daňové úlevy pro vozidla s přepážkou, a brali proto autosalony útokem. Co se týče prodeje aut v Polsku v letošním roce, předpovídá Samar těžké časy. Rostoucí ceny pohonných hmot, kolísání kurzu zlotého, problémy přibývajícího počtu domácností se splácením půjček a rostoucí riziko ztráty práce nutí Poláky k šetření a odrazuje je od větších investic, jako je koupě nového auta. "Strach z budoucnosti je rozhodně něco, kvůli čemu se zákazníci drží z daleka od autosalonů," uvedl Samar. Poláci si loni zaregistrovali 32.404 aut značky Škoda, což je asi o devět procent méně než v roce 2010. "Škoda sice v loňském roce nepřišla s žádnými novinkami, nicméně její velká aktivita na poli marketingu a dobrá pověst u zákazníků umožnily, aby si udržela svoji pozici," napsal Samar. Druhými nejoblíbenějšími auty jsou Fordy, třetí příčku obsadil Opel.    Tabulka s počty nejprodávanějších aut v Polsku: Zdroj: Samar hab mol Značka	Počet registrovaných aut leden-prosinec ´11	Meziroční změna v pct.	Podíl na trhu v pct.	Škoda	32.404	-9,05	11,78	Ford	22.907	-8,92	8,33	Opel	21.570	-13,16	7,84	Volkswagen	19.422	-0,27	7,06	Toyota	18.~str~aut~obo
Jižní Korea je otevřená jednání o jaderném programu s KLDR Soul 2. ledna (ČTK) - Jižní Korea je otevřená zahájení jednání o jaderném programu se Severní Koreou. Uvedl to v dnešním projevu pro místní televizi jihokorejský prezident I Mjong-bak. Varoval však KLDR, aby zabránila jakýmkoliv provokacím a dodal, že korejský poloostrov je nyní v důležitém "bodu zvratu". Komentář přichází poté, co se Kim Čong-un, syn zesnulého diktátora Kim Čong-ila, ujal moci v Severní Koreji jako vrchní velitel armády a šéf vládní strany. Severní Korea pak v novoročním poselství slíbila bránit Kim Čong-una "až k smrti". Prezident varoval, že Jižní Korea tvrdě odpoví na jakýkoliv útok svého severního souseda. V roce 2010 zahynulo při útoku, ze kterého byla obviněna KLDR, 50 jihokorejských vojáků. Severní Korea pravidelně kritizuje jihokorejského prezidenta od roku 2008, kdy se ujal funkce a ukončil dosavadní politiku pomoci pro severní část země. I odmítl pokračovat v dodávkách štědré pomoci KLDR a podmínil ji pokrokem v ukončování severokorejského jaderného programu a v oblasti lidských práv. Severní Korea v pátek varovala, že ani po smrti Kim Čong-ila země nezmírní svůj postoj k vládě Jižní Koreje. Vlivná Komise národní obrany oznámila, že země nikdy nebude jednat se současným jihokorejským prezidentem. Prezident rovněž ve svém projevu uvedl, že globální ekonomika v současnosti není jen v dočasném poklesu, ale vstoupila do nové éry pomalého růstu. Slíbil však snížit inflaci, která loni stoupla na tříleté maximum. Prioritou vlády je snížit letos inflaci na tři procenta. Loni roční průměrná inflace činila čtyři procenta, napsaly agentury AP a Reuters.~for~pol~str
Záchranáři ve středních Čechách zatím ošetřili sedm popálených Praha 1. ledna (ČTK) - Letošní silvestrovská noc ve středních Čechách má zatím standardní průběh, záchranáři ale zaznamenali vyšší počet výjezdů k lidem popáleným od zábavní pyrotechniky. Do 02:00 ošetřili sedm pacientů zraněných od petard. Zasahovali také u kuriózní domácí potyčky, při které syn ukousl otci kus nosu. ČTK to řekla mluvčí středočeské záchranné služby Tereza Janečková. Počet zraněných od rachejtlí je podle ní nadprůměrný. Při loňských silvestrovských oslavách sice záchranáři ošetřovali ještě o jednoho pacienta více, v minulých letech ale většinou vyjížděli jen ke dvěma až třem popáleným a byl i rok, kdy neměli žádný podobný případ. Neopatrné nakládání se zábavní pyrotechnikou se letos vymstilo například sedmnáctiletému chlapci v Jiřicích na Nymbursku, kterému rachejtle vybuchla přímo do obličeje. Vrtulník ho s těžkým úrazem přepravil do nemocnice. Záchranáři zasahovali také v Ledčicích na Mělnicku, kde si dva lidé si při odpalování petard poranili hlavu a jeden ruku. Kromě toho zdravotníci do 02:00 zaznamenali 13 případů těžké otravy alkoholem, stejný počet napadení a deset úrazů v opilosti. Dvě ženy po půlnoci srazilo auto, utrpěly lehké zranění. Na Mladoboleslavsku byl jeden člověk pobodán nožem na krku. Kuriózní incident pak záchranáři zaznamenali na Kolínsku, kde kolem 22:00 syn ukousl otci kus nosu.~zak~zdr~spl~mag
V Iowě začaly první republikánské prezidentské primárky Des Moines (USA) 4. ledna (ČTK) - V americkém státě Iowa začaly první primárky Republikánské strany pro letošní prezidentské volby. Stranická shromáždění budou přibližně dvě hodiny rozhodovat o tom, kterého kandidáta podpoří v úsilí o získání celostátní republikánské nominace. O přízeň voličů se uchází šest ze sedmi republikánských kandidátů, bývalý velvyslanec v Číně Jon Huntsman hlasování v Iowě vynechává. Primárky v Iowě se liší od hlasování ve většině ostatních amerických států. Voliči zde nehlasují za plentou, ale scházejí se na stranických shromážděních registrovaných republikánských voličů, kde se budou dohadovat, koho podpoří. Průzkumy před volbami favorizovaly bývalého guvernéra Massachusetts Mitta Romneyho a texaského kongresmana Rona Paula. Černým koněm primárek v Iowě by se podle analytiků mohl stát bývalý senátor za Pensylvánii Rick Santorum. Menší šance se dávají bývalému předsedovi Sněmovny reprezentantů Newtu Gingrichovi, texaskému guvernérovi Ricku Perrymu a kongresmance za Minnesotu Michele Bachmannové. Primárky v Iowě mohou dát signál o síle jednotlivých kandidátů pro primárky v dalších státech. Jejich vítěz ale nemá republikánskou nominaci na prezidenta zaručenou. Před čtyřmi lety v Iowě vyhrál republikánské primárky Mike Huckabee, v rámci celých USA ale nakonec uspěl John McCain, který byl v Iowě s velkou ztrátou čtvrtý.~pol~for
MfD: Dalších 11 obviněných kvůli armádním zakázkám   Praha 3. ledna (ČTK) - Po exministru Martinu Bartákovi, který čelí obvinění z korupce v souvislosti s armádní zakázkou na nákup vozů Tatra, stíhá policie podle dnešní Mladé fronty Dnes dalšího vysokého úředníka z jeho éry - někdejšího šéfa úřadu pro dohled nad akvizicemi Romana Hoštu. Protikorupční policie je přesvědčena, že se Hošta podílel na manipulování výběrových řízení na opravy vojenských objektů za desítky milionů. Před Vánocemi jej obvinila ze sjednání výhody při zadávání zakázek a porušení povinností při správě cizího majetku, píše MfD. Kromě Hošty stíhá policie ještě dalších deset lidí. Jde o někdejší Hoštovy podřízené, kteří soutěže podle vyšetřovatelů v letech 2008 až 2010 manipulovali, a podnikatele Viktora Krejču a jeho dva syny, kteří je předražovali a vyhrávali. Ti čelí obvinění z pletich a Viktor Krejča starší i z podvodu, píše MfD. "Sdělili jsme 11 osobám obvinění ze čtyř trestných činů," řekl deníku mluvčí policie Jaroslav Ibehej. Hošta je podepsán pod výsledkem tří výběrových řízení na renovace vojenských ubytoven a bytových domů, které byly zřejmě předraženy a na nichž údajně vydělala miliony společnost H+V Praha spojená s Hoštovým tehdejším podřízeným Kajetánem Kalivodou. Kauza se dostala na světlo, když H+V Praha nezaplatila ani stavební firmě Globe Estate, která práce na vojenských ubytovnách v Chotusicích, Táboře a zateplení bytových domů v Kozlově prováděla. Detektivové se nyní snaží zjistit, kde desítky milionů ze zakázek skončily. Dopátrali se toho, že peníze byly z účtu vybírány v hotovosti, opakovaně po 499.000 Kč. Právo k účtu měli Krejčovi, píše MfD. Hošta, kterého z funkce loni v létě odvolal Bartákův nástupce Alexandr Vondra, už dříve uvedl, že o okolnostech zakázek nevěděl a spojování aféry s ním je nesmyslné. Na své úředníky podal trestní oznámení, dodává Mladá fronta Dnes.~zak~pol~pod
V USA přibývá dvojčat, nyní jde o každé 30. narozené dítě Atlanta 5. ledna (ČTK) - Ve Spojených státech se za posledních třicet let skoro zdvojnásobil počet narozených dvojčat. V roce 2009 jedno ze třiceti narozených dětí bylo dvojče, ještě v roce 1980 jedno dvojče připadalo na 53 mimin, vyplývá ze zprávy amerického Střediska pro kontrolu a prevenci nemocí (CDC), o níž informují agentury. "Když lidé říkají, že jim přijde, že v současnosti vídají více dvojčat, mají pravdu," uvedla epidemioložka Joyce Martinová, spoluautorka zprávy o výskytu dvojčat v americké populaci. Jednou z příčin toho, že přibývá dvojčat, je to, že stále více žen s mateřstvím čeká až po třicítce. Z neznámých důvodů mají třicátnice dvě děti najednou častěji než mladší i starší ženy. Mnohem častější důvod pro to, že matka porodí dvojčata, jsou různé metody podporující plodnost, jako je třeba in vitro. Od začátku 80. let minulého stoleté páry, které měly problémy s početím potomka, začaly využívat pokroků medicíny, jež znamenaly léky podporující plodnost nebo umělé oplodnění. V 90. letech byly tyto metody už poměrně rozšířené, připomněla agentura AP. Některým odborníkům skutečnost, že přibývá dvojčat, dělá starosti. Připomínají, že při mnohačetných těhotenstvích hrozí větší nebezpečí pro matku i její děti. Tato mimina často přicházejí na svět před termínem, jsou menší a slabší a vyžadují daleko více péče.~zdr
V Chile zadrželi turistu, jenž možná zavinil rozsáhlý lesní požár Santiago de Chile 1. ledna (ČTK) - V Chile byl v sobotu zadržen 23letý turista z Izraele, který je podezřelý z toho, že neúmyslně způsobil rozsáhlý požár v národním parku Torres del Paine v Patagonii na jihu země. Informovaly o tom světové agentury. Oheň se snaží uhasit více než 560 hasičů, v sobotu jim v práci pomáhalo to, že se zmírnil vítr, dnes a v pondělí se podmínky mají zase zhoršit, napsala agentura AP. Požár zničil 11.000 hektarů lesa. Chilská ministryně životního prostředí řekla, že bude trvat 30 až 50 let, než se příroda z této katastrofy vzpamatuje. Park Torres del Paine ročně navštíví okolo 120.000 turistů, vyhledávají ho hlavně milovníci pěších túr a horolezci. V parku žijí například kondoři nebo různé ohrožené druhy živočichů. Park takhle ničivý požár zažil naposledy v roce 2005, kdy jej svou neopatrností zavinil český turista. Tehdy lehlo popelem téměř 14.000 hektarů porostů. Na obnově parku se nakonec podílel i český stát.~ekl~zak
Kolumbijská policie zabila šéfa vlivného drogového gangu Bogotá 2. ledna (ČTK) - Kolumbijská policie zabila šéfa vlivného drogového kartelu, který dodával tuny kokainu mexickým gangům. Oznámila to kolumbijská vláda. Zabitým je Juan de Dios Úsuga, šéf zločineckého gangu Urabeňos působícího v severozápadním departmentu Chocó, blízko hranic s Panamou. Na jeho hlavu byla vypsána odměna 2,5 milionu USD (49,3 milionu Kč) a kvůli obchodu s drogami ho hledaly i Spojené státy. Urabeňos je jedním z hlavních kolumbijských gangů, spolu s Los Rastrojos, Los Paisas a Las Águilas Negras. Prezident Juan Manuel Santos ve zprávě na Twitteru dodal, že police také zajala několik Úsugových spolupracovníků a označil tuto akci za dobrý začátek roku. Kolumbie je jedním z největších světových producentů kokainu. Zločinecké gangy tvoří bývalé pravicové polovojenské oddíly, které se z původního boje proti levicovým povstalcům přeorientovaly na obchod s narkotiky. V listopadu Kolumbie a sousední Venezuela ohlásily zatčení jednoho z nejhledanějších obchodníků s drogami v regionu, který byl šéfem gangu Paisas.~zak~sop
Němec podezřelý ze žhářství v USA byl obžalován ve 37 bodech Los Angeles 5. ledna (ČTK) - V 37 případech byl obžalován Němec, který je podezřelý, že v americkém Los Angeles před několika dny založil přes 50 požárů. Jaký trest mu hrozí, se zatím nedá říct, napsala agentura dpa. Pokud by se potvrdilo, že 24letý Harry Burkhart požáry založil s pomocí prostředků, které šíření ohně napomáhají, hrozil by mu dodatečný trest. Burkhart údajně způsobil škody ve výší tří milionů dolarů (přes 60 milionů korun), není vyloučené, že jednal ze vzteku na imigrační úřad. Mladík sedí od pondělka ve vyšetřovací vazbě v Los Angeles. Od té doby nebyl ve městě podle dpa hlášen jediný případ žhářství. Jeho matka před několika dny před soudem vypověděla, že její syn je duševně pomatený. Burkhart čelí vyšetřování i v Německu. Je podezřelý, že loni v říjnu podpálil dům své matky v hesenském Marburgu, aby pak požár nahlásil jako pojistnou událost. Americká média zase tvrdí, že na matku byl v Německu vydán mezinárodní zatykač. Podle CNN byla zadržena 28. prosince. O den později začala série požárů.~zak
V Nigérii při sousedském sporu o půdu přišlo o život přes 50 lidí Abuja 1. ledna (ČTK) - Přes 50 lidí přišlo v sobotu o život na jihovýchodě Nigérie poté, co konflikt dvou znepřátelených komunit o půdu přerostl v otevřené násilí. Na svých internetových stránkách o tom informoval nigerijský deník The Guardian. Mezi oběťmi dvou znepřátelených skupin žijících ve spolkovém státě Ebonyi jsou malé děti, další lidé utrpěli zranění. Jde o konflikt, který si oběti na životech vyžádal už v uplynulých letech, a který se po určitém období klidu nyní rozhořel znovu. Sobotní krveprolití způsobené sousedským sporem o půdu nesouvisí s útoky islamistické teroristické skupiny Boko Haram. O Vánocích se terčem násilností na severu země i v hlavním městě Abuje staly hlavně křesťanské cíle. Zahynulo nejméně 40 lidí. Prezident Goodluck Jonathan v sobotu ve čtyřech oblastech země, kde jsou radikálové z Boko Haram mimořádně aktivní, vyhlásil výjimečný stav. Uzavřel také hranice se sousedními zeměmi.~pol
Indie nechá individuální zahraniční investory obchodovat na burze Dillí 2. ledna (ČTK) - Indie umožní od 15. ledna individuálním zahraničním investorů přímé napojení na svůj akciový trh. Oznámila to v noci na dnešek vláda. Rozhodnutí je dalším krokem k liberalizaci třetí největší ekonomiky Asie a přichází po roce, kdy místní index Sensex utrpěl masivní ztráty. Doposud mohly osoby ze zahraničí investovat na indickém akciovém trhu pouze nepřímo prostřednictvím investičních fondů či jiných institucí. Vláda si od uvolnění obchodů slibuje rozšíření řad investorů, příliv dalších financí ze zahraniční a omezení nestability na trhu. Podle analytiků je krok vlády pozitivní. Jeho výsledkem však v nejbližší době zřejmě nebude zvýšení přílivu peněz ze zahraničí kvůli všeobecně slabým podmínkám na trhu. Indie v posledních dvaceti letech pozvolna otevírá svoji ekonomiku zahraničním financím. Ekonomika rostla několik let v průměru o osm procent ročně, nyní však zaostává. Rupie klesla v loňském roce vůči dolaru o 24 procent a deficit běžného účtu se rozšířil. Většina ekonomů očekává, že růst hrubého domácího produktu země bude za fiskální rok do konce března 2012 pod sedmi procenty. Indické akcie loni poprvé po třech letech klesly a za posledních deset let zaznamenaly teprve druhý pokles. Důvodem byly vysoká, téměř desetiprocentní procentní inflace, vysoké úrokové sazby, zpomalení domácího růstu a neakční politika, které doplnily otřesy na světových akciových trzích. Hlavní index Sensex klesl o 24,6 procenta, a stal se tak celosvětově jedním z indexů s nejhorším výkonem. V roce 2010 index naopak stoupl o 17 procent a o rok dříve až o 81 procent, napsala agentura Reuters.~bur~for~pol
Finsko - Slovensko 8:5 (2:2, 4:1, 2:2) Mistrovství světa hokejistů do 20 let v Calgary: Čtvrtfinále: Finsko - Slovensko 8:5 (2:2, 4:1, 2:2) Branky a nahrávky: 5. Armia, 15. Hämäläinen (Kuronen), 26. Mikael Granlund (Ristolainen, Pulkkinen), 27. Markus Granlund (Mikael Granlund), 30. Markus Granlund (Mikael Granlund), 32. Barkov (Aaltonen, Ristolainen), 53. Donskoi (Pokka), 54. Pulkkinen (Mikael Granlund, Markus Granlund) - 15. Chovan (Mráz), 20. Tvrdoň (Bubela, Jánošík), 34. Mráz (Marinčin, Chovan), 45. Ďaloga (Daňo), 60. Daňo (Mráz, Jurčo). Rozhodčí: Bulanov (Rus.), Reiber - Fluri (oba Švýc.), Sivov (Rus.). Vyloučení: 4:8, navíc Tvrdoň 10 min., Chovan (oba SR) 5 min. a do konce utkání. Využití: 3:1. Diváci: 14.558.~spo
Na letišti v Texasu byl při kontrole zatčen muž s výbušninami Washington 1. ledna (ČTK) - Na letišti ve městě Midland v americkém státu Texas byl v sobotu zatčen muž, který se pokoušel projít bezpečnostní kontrolou s výbušninami v příručním zavazadle. Informovaly o tom americké úřady. Podle místních médií muž vyšetřovatelům řekl, že je voják. Do vazby ho z midlandského mezinárodního odvedli agenti Federálního úřadu pro vyšetřování (FBI). Mluvčí FBI Mike Martinez odmítl říct, zda zatčený měl na sobě uniformu, ani jak velké množství výbušnin u něho pracovníci ochrany letiště při rentgenové kontrole našli. Letištní terminál byl na krátkou dobu vyklizen. Zadržený muž byl údajně v oblasti Midlandu na návštěvě u příbuzných a chtěl se vrátit na základnu v Severní Karolíně.~zak~dpr
Finové na juniorském MS přestříleli Slováky a jsou v semifinále Calgary 3. ledna (ČTK) - Hokejisté Finska potvrdili ve čtvrtfinálovém souboji na mistrovství světa hráčů do 20 let roli favorita, když v přestřelce udolali Slovensko 8:5. Divoký zápas pro sebe Seveřané rozhodli ve druhé třetině, kterou vyhráli 4:1. V semifinále je čeká derby se Švédy, poražení Slováci si naopak zahrají pouze o konečnou pátou příčku. Finové šli sice v průběhu první části dvakrát do vedení, ale svěřenci trenéra Bokroše dokázali pokaždé odpovědět. Ve druhé třetině ovšem začali naplno úřadovat bratři Granlundové a mezi 26. a 30. minutou zajistili svému týmu vedení 5:2, které navíc po chvilce ještě zvýšil Barkov. Pro mladého finského forvarda šlo z osobního hlediska o důležitou trefu, neboť se díky ní stal v 16 letech a čtyřech měsících nejmladším hráčem, který kdy na juniorském světovém šampionátu skóroval. Předchozího rekordmana, jímž byl slavný Kanaďan Sidney Crosby se svým přesným zásahem z konce roku 2003 proti Švýcarsku, překonal o 21 dnů. Slovensku sice ještě svitla malá naděje na zvrat na konci 45. minuty, když na rozdíl dvou branek snížil Ďaloga, ale Donskoi s Pulkkinenem dvěma přesilovkovými góly během 47 vteřin definitivně rozhodli o postupujícím týmu do bojů o medaile. "Byl to pro nás dobrý zápas. A především důležité vítězství," řekl po utkání webu iihf.com útočník Pulkkinen. "Určitě jsme nehráli tak dobře, jak bychom mohli a jak jsme schopní, ale vyhráli jsme. A to je jediná věc, která se počítá," doplnil Pulkkinen. Finský kapitán Mikael Granlund dokončil utkání s bilancí čtyř kanadských bodů za gól a tři asistence, jeho mladší bratr Markus přispěl k výhře třemi body díky dvěma zásahům do černého a jedné finální přihrávce. "Švédové mají velmi dobrý tým a pokud je chceme porazit, budeme muset hrát opravdu dobře. Musíme se zlepšit v obraně, hrát tvrdě a více bruslit," vyhlížel Markus Granlund, jak proklouznout do finále.~spo
V Iowě se rozhoduje mezi Paulem, Santorumem a Romneym Des Moines (USA) 4. ledna (ČTK) - Výsledky prvních republikánských prezidentských primárek v Iowě budou velmi těsné a rozhodne se mezi třemi kandidáty: texaským kongresmanem Ronem Paulem, bývalým senátorem za Pensylvánii Rickem Santorumem a bývalým guvernérem Massachusetts Mittem Romneym. Ukazují to průběžné výsledky po sečtení třetiny hlasů, o nichž informovala televize CNN. Rozdíl mezi třemi vedoucími kandidáty je minimální. Dvě hodiny po zahájení stranických shromáždění v Iowě získal každý z nich zhruba 23 procent dosud sečtených hlasů. Na čtvrtém místě je s odstupem deseti procentních bodů bývalý předseda Sněmovny reprezentantů Newt Gingrich. K neúspěchu zřejmě směřují texaský guvernér Rick Perry a kongresmanka za Minnesotu Michele Bachmannová, kteří získali deset, respektive šest procent sečtených hlasů. Jen mizivou podporu má bývalý velvyslanec v Číně Jon Huntsman. Ten ale v Iowě vůbec nevedl kampaň, protože se soustředí na primárky v New Hampshireu, které se uskuteční příští týden. Výsledek voleb je výrazně těsnější než před čtyřmi lety, kdy poměrně rychle získal rozhodující náskok Mike Huckabee. Podle CNN volby zřejmě rozhodnou hlasy voličů z lidnatějších okrsků na západě Iowy, kde jsou tradičně konzervativnější voliči. Před čtyřmi lety v těchto okrscích vyhrál Romney. Primárky v Iowě se liší od hlasování ve většině ostatních amerických států. Voliči zde nehlasují za plentou, ale scházejí se na stranických shromážděních registrovaných republikánských voličů, kde se budou dohadovat, koho podpoří. Primárky v Iowě mohou dát signál o síle jednotlivých kandidátů pro primárky v dalších státech. Jejich vítěz ale nemá republikánskou nominaci na prezidenta zaručenou. Před čtyřmi lety v Iowě vyhrál republikánské primárky Mike Huckabee, v rámci celých USA ale nakonec uspěl John McCain, který byl v Iowě s velkou ztrátou čtvrtý.~pol~for
Při bitce ve věznici na severu Mexika zemřelo 31 vězňů Mexiko 5. ledna (ČTK) - Jedenatřicet vězňů přišlo o život při bitce, která vypukla ve středu místního času ve věznici ve městě Altamira v severomexickém státu Tamaulipas. Informovaly o tom světové agentury s odvoláním na místní úřady. Dalších 13 odsouzených utrpělo zranění. Strážcům trvalo několik hodin, než se jim podařilo situaci ve věznici uklidnit. Vězni na sebe zaútočili provizorně vyrobenými noži a jinými zbraněmi. V Mexiku mezi sebou bojují drogové kartely o kontrolu nad pašeráckými cestami podél mexicko-americké hranice. Nenávist mezi znepřátelenými skupinami často sahá až za zdi věznic, kde kriminálníci odsouzení za drogové delikty sedí společně s lidmi, kteří byli odsouzeni za "běžné" trestné činy. Vězení jdou přeplněná, bují v nich korupce a útěky vězňů jsou běžnou záležitostí. Loni v říjnu přišlo dvacet lidí o život v jiném vězení ve státu Tamaulipas. V červenci 17 odsouzených zahynulo v nápravném zařízení v Ciudad Juaréz, nejnebezpečnějším mexickém městě, které leží na hranici se Spojenými státy. Za posledních pět let, kdy prezident Felipe Calderón vyhlásil neúprosnou válku drogovým kartelům, zemřelo v Mexiku přes 46.000 lidí, napsala agentura Reuters.~zak
Výsledky tenisového Hopmanova poháru Hopmanův pohár, tenisový turnaj smíšených dvojic v Perthu (Austrálie): Skupina A: ČR - Bulharsko 2:0 po dvouhrách Kvitová - Pironkovová 6:4, 6:2, Berdych - Dimitrov 6:4, 6:7, 6:3.~spo
Výsledek NHL NHL: Nashville - Calgary 5:3 ~spo
Kosticyn svým prvním hattrickem v NHL vystřílel výhru Nashvillu Nashville 2. ledna (ČTK) - Běloruský hokejista Sergej Kosticyn zařídil v jediném utkání nedělního programu NHL třemi brankami výhru Nashvillu 5:3 nad Calgary. Čtyřiadvacetiletému útočníkovi stačily ke svému prvnímu hattricku v soutěži tři střely. Predators zvítězili ve třetím utkání za sebou. Hostující hráči se přitom ujali ve čtvrtéminutě vedení, ale Nashville ještě v první třetině skóre dvěma zásahy otočil a prostřední části svůj náskok navýšil na 4:1. V posledním dějství Flames zápas zdramatizovali, ale Kosticyn střelou do prázdné branky pečetil domácí vítězství.~spo
Honzík Daniš se v rokycanské nemocnici narodil minutu po půlnoci Plzeň 1. ledna (ČTK) - Na titul prvního letošního miminka v České republice bude aspirovat Honzík Daniš, který se narodil dnes minutu po půlnoci v Rokycanské nemocnici. Minimálně v Plzeňském kraji půjde s největší pravděpodobností o první miminko, od půlnoci se v porodnicích v kraji narodili ještě další dva kluci. Podle porodní asistentky rokycanské nemocnice Věry Maříkové šlo o bezproblémový porod. "Malý Honzík měří 49 centimetrů a váží 3430 gramů. Narodil se mamince z Rokycan. Je to už její druhé dítě," řekla ČTK Maříková. Letošní Nový rok přeje spíše klukům. Ve 02:07 se narodil chlapec v porodnici Fakultní nemocnice v Plzni - Lochotíně. Další chlapec, shodou okolností také Honzík, se narodil v nemocnici Stod ve 04:18 ráno. První děti v Plzeňském kraji obvykle dostanou od vedení kraje dárky a finanční hotovost. Od loňského roku totiž maminky nemají nárok na porodné, a tak kraj alespoň těm prvně narozeným tuto ztrátu kompenzuje.~sop~mag
Kvitová a Berdych vstoupili vítězně do Hopmanova poháru Perth (Austrálie) 2. ledna (ČTK) - Čeští tenisté Petra Kvitová a Tomáš Berdych vstoupili vítězně do Hopmanova poháru. Nejvýše nasazený pár soutěže smíšených dvojic dnes v Perthu vede nad Bulharskem po dvouhrách 2:0 a závěrečná smíšená čtyřhra v hale Burswood Dome jen upraví konečnou podobu výsledku. První bod získala wimbledonská vítězka Kvitová, která si poradila s Cvetanou Pironkovovou 6:4 a 6:2. Sedmý hráč světa Berdych měl s Grigorem Dimitrovem mnohem více práce, ale nakonec dokázal zvítězit 6:4, 6:7 a 6:3. "Jsem ráda, že se mi povedlo uhrát první výhru. Nebylo to sice úplně ideální, ale s tím jsme trochu na úvod počítali," citoval Kvitovou server iDNES.cz. Světová dvojka si pochvalovala atmosféru Hopmanova poháru. "Zatím si to moc užívám. V hledišti je i řada českých krajanů i s vlajkami, o to více je to motivující," řekla Kvitová. V první sadě vzala Kvitová soupeřce podání v šesté hře a sama odvrátila všechny brejkboly. Ve druhém setu získala od stavu 1:2 pět her v řadě. Po zápase si ale stěžovala na bolavou achilovku. "Občas to vystřeluje až do lýtka a po zápase trochu cítím namožené předloktí, protože míčky jsou tady tvrdší," vysvětlovala. Berdych mohl zápas vyhrát ve dvou setech, ale dva mečboly ve zkrácené hře druhé sady Dimitrov odvrátil skvělými servisy. Ve třetím setu semifinalista Turnaje mistrů Berdych získal ve čtvrté hře důležitý brejk a zápas už nepustil. "Grigor hrál výborně a bude letos nebezpečný," ocenil Berdych v rozhovoru na dvorci Bulhara. "A já jsem nadšený, že jsem rok začal výhrou, protože člověk nabere sebejistotu. Předvedl jsem na první zápas solidní hru, což těší," doplnil. Druhý a nejspíš náročnější zápas čeká českou dvojici ve středu, kdy nastoupí proti americkému páru Bethanie Matteková-Sandsová a Mardy Fish.~spo
U Mostu auto srazilo a zabilo chodce Most 2. ledna (ČTK) - U Mostu v Ústeckém kraji dnes auto srazilo a zabilo chodce, vyplývá z údajů na webu jednotného systému dopravních informací. Havárie se stala na silnici I/13, provoz tam byl zastaven, auta jezdí po objížďce.~dpr~zak
Výsledek NHL NHL: Nashville - Calgary 5:3 (2:1, 2:0, 1:2) Branky: 16., 26. a 60. S. Kosticyn, 13. Klein, 23. Halischuk - 4. Iginla, 42. Bourque, 58. Morrison. Střely na branku: 27:20. Diváci: 17.113.~spo
Výsledky NHL Výsledky NHL: NY Islanders - Edmonton 4:1, New Jersey - Pittsburgh 3:1, Tampa Bay - Carolina 5:2, Minnesota - Phoenix 2:4, Florida - Montreal 3:2, Los Angeles - Vancouver 4:1, Winnipeg - Toronto 3:2, Detroit - St. Louis 3:0, Columbus - Washington 2:4, Dallas - Boston 4:2, Anaheim - Colorado 2:4, Buffalo - Ottawa 2:3 po sam. nájezdech.~spo
Na Vysočině leží ujetý sníh na silnicích nižších tříd Jihlava 1. ledna (ČTK) - Na silnicích nižších tříd na Vysočině leží ujetý sníh, který je krytý drtí. Hlavní tahy jsou převážně mokré. Teploty se na území kraje drží většinou nad nulou a ledovka se netvoří, řekl dnes ČTK dispečer krajské správy a údržby Jiří Havel. Řidiči by ale měli jezdit se zvýšenou opatrností. Sypače v noci na dnešek vyjížděly na Pelhřimovsku, Žďársku a Havlíčkobrodsku, celkem bylo venku 25 strojů. "Na Jihlavsku a na Třebíčsku nevyjížděly, nebylo to potřeba," dodal Havel. Přes den se na Vysočině mohou vyskytovat slabé dešťové přeháňky. Teploty se odpoledne budou pohybovat od tří do sedmi stupňů Celsia.~met~dpr
Výbuch dělostřeleckého granátu z vietnamské války zabil dva lidi Hanoj 3. ledna (ČTK) - Nejméně dva mrtvé a dva zraněné si vyžádal výbuch dělostřeleckého granátu v centrální části Vietnamu. Šlo nálož z dob vietnamské války, informovala dnes agentura AP s odvoláním na místní policii. Bomba explodovala v pondělí v centrální vietnamské provincii Binh Thuan, když se ji snažil rozebrat jeden muž, aby z ní získal kov. Kromě něho zahynula také žena, která projížděla kolem na motorce. Řidič motorky utrpěl zranění, stejně jako muž v projíždějícím kamionu. Nevybuchlá válečná munice podle vietnamských oficiálních statistik od konce války v roce 1975 v zemi zabila více než 42.000 lidí, zraněno bylo dalších 62.000 osob. Oběťmi explozí jsou většinou rolníci, kteří se s vidinou dalšího prodeje snaží získat z nevybuchlých bomb železo a trhavinu. Děti si zase často hrají s nalezenými granáty.~zak~pol
Výsledky tenisového Hopmanova poháru Hopmanův pohár, tenisový turnaj smíšených dvojic v Perthu (Austrálie): Skupina A: ČR - Bulharsko 2:1 Kvitová - Pironkovová 6:4, 6:2, Berdych - Dimitrov 6:4, 6:7 (8:10), 6:3. Kvitová, Berdych - Pironkovová, Dimitrov 6:2, 3:6, 9:11.~spo
Hejduk dvěma góly ukončil své střelecké trápení v NHL Anaheim 1. ledna (ČTK) - Hokejový útočník Milan Hejduk ukončil po 13 zápasech své střelecké trápení v NHL a v posledním utkání v roce 2011 dvěma góly pomohl Coloradu k výhře 4:2 na ledě Anaheimu. Střelecky se na Silvestra dařilo také Radimu Vrbatovi z Phoenixu a Tomáši Fleischmannovi z Floridy, kteří rovněž dvěma góly přispěli k výhrám svých týmů. Kojoti zvítězili 4:2 v Minnesotě a přerušili sérii čtyři porážek, Florida porazila 3:2 Montreal. Třetí vítězství v řadě vychytal brankář Tomáš Vokoun, jehož Washington čtyřmi góly v třetí třetině otočil zápas v Columbusu z 0:2 na 4:2. Český gólman si připsal 35 zákroků, dvěma góly se o úspěch Capitals zasloužil už v druhém utkání za sebou Alexander Ovečkin.~spo
Záchranáři v hradeckém kraji měli v noci více práce než obvykle Hradec Králové 1. ledna (ČTK) - Záchranáři v Královéhradeckém kraji během silvestrovské noci zasahovali při zhruba stovce výjezdů, což je více než obvykle. Nejvážnější událostí byla tragická nehoda osobního automobilu u Rudníku na Trutnovsku, při které jeden člověk zemřel, druhý utrpěl vážná zranění, zjistila ČTK mezi záchranáři. Při dopravní nehodě u Rudníku vyjel osobní automobil z nezjištěných příčin ze silnice a narazil do stromu. Obě osoby, které ve vozidle cestovaly, zůstaly zaklíněné v automobilu a hasiči je museli vyprostit. Zdravotníci asistovali v noci kromě obvyklých zdravotních komplikací, například u starších lidí, také u lidí zraněných při manipulaci s pyrotechnikou, při různých napadeních či úrazech. Šlo však o lehčí zranění. Ve dvou případech zdravotníci také pomáhali lidem, které napadl pes. Jednomu napadenému pes ukousl část ucha, druhému prokousl ret. Více výjezdů než obvykle zaregistrovali v souvislosti s oslavami příchodu nového roku také policisté. "Jednalo se o výtržnictví, opilství a rvačky, kromě té dopravní nehody u Rudníku však naštěstí nešlo o nic vážného," řekl ČTK operační důstojník králohradecké policie. Podle královéhradeckých hasičů byla silvestrovská noc poměrně klidná. Kromě zásahu u nehody v Rudníku se jednalo již jen o menší výjezdy, například v Trutnově zasahovali hasiči u požáru kontejneru na papír, v Černožicích na Náchodsku hasiči pomáhali odstranit následky střetu dodávky se zajícem.~zak~zdr~spl~mag~dpr
Kosticyn svým prvním hattrickem v NHL zařídil výhru Nashvillu Nashville (USA) 2. ledna (ČTK) - Běloruský hokejista Sergej Kosticyn zařídil v jediném utkání nedělního programu NHL třemi brankami výhru Nashvillu 5:3 nad Calgary. Čtyřiadvacetiletému útočníkovi stačily k prvnímu hattricku v soutěži tři střely. Predators zvítězili ve třetím utkání za sebou. Domácí trenér Barry Trotz po zápase uvedl, že Kosticynovi zdůrazňoval, aby více střílel. Sice počet jeho pokusů není nijak závratný, ale běloruský hráč nebyl v tomto ohledu v sezoně příliš aktivní. V předchozích 33 zápasech vyslal na gólmany jen 37 střel. "A dnes měl tři střely. Někdy to vypadá, jakoby stejný počet zaznamenal za deset zápasů," prohlásil Trotz. "Musí více střílet. Mluvili jsme s ním o tom, aby to dělal a podporoval tím útok. Nemusí z toho být zrovna gól. Pokud bude častěji posílat puk na branku, vytvoří se tím i druhé šance na dorážky pro někoho dalšího," dodal kouč Nashvillu. Hostující hráči se přitom ujali ve čtvrté minutě vedení, ale Nashville ještě v první třetině skóre dvěma zásahy otočil a v prostřední části náskok navýšil na 4:1. V poslední třetině Flames zápas zdramatizovali, ale Kosticyn střelou do prázdné branky pečetil domácí vítězství. Oba trenéři byli překvapeni, kolik padlo branek. V předchozích třech vzájemných duelech totiž Calgary jednou vyhrálo 1:0 a další dva ztratilo po výsledcích 1:2 a 0:2. "Očekával jsem, že to skončí 2:2 a vítěze určí prodloužení nebo nájezdy. Proto jsme zdůrazňovali, abychom byli neustále koncentrováni na hru. A od poloviny první třetiny až do konce druhé jsme byli excelentní. K ničemu jsme je nepustili, sami jsme si naopak vytvořili hodně šancí. Tady jsme rozhodli," tvrdil Trotz. I jeho protějšek Brent Sutter předpokládal, že nepadne tolik branek. Před utkáním by si myslel, že tři góly budou stačit k vítězství. "To znamená, že v obraně nehrajeme tak dobře, jak by bylo potřeba. Děláme stále hodně chyb, které nás nakonec stojí zápas." V dresu hostujícího Calgary odehrál tisící utkání v NHL Olli Jokinen.~spo
Ve vyšších polohách jižních Čech ztěžuje jízdu rozbředlý sníh České Budějovice 1. ledna (ČTK) - Ve vyšších polohách Jihočeského kraje leží na silnicích zbytky rozbředlého sněhu. Řidiči by měli jezdit opatrně hlavně na Českokrumlovsku a na Prachaticku. Jinak jsou vozovky holé a mokré, ledovka se netvoří, informovala dnes jihočeská správa a údržba silnic. Silničáři měli venku techniku celou noc, aby obnovili posyp. Teploty se teď na jihu Čech drží nad nulou, odpoledne by se měly pohybovat mezi pěti až osmi stupni Celsia. Občas se vyskytne déšť nebo mrholení.~met~dpr
Na silnicích v Krkonoších a Orlických horách leží zbytky sněhu Hradec Králové 2. ledna (ČTK) - Na silnicích v Krkonoších leží zledovatělá vrstva sněhu. Nesolené cesty v Orlických horách pokrývá vrstva rozbředlého sněhu. Ostatní silnice v Královéhradeckém kraji jsou většinou vlhké nebo mokré. Teploty se dnes ráno v kraji pohybovaly od nuly do sedmi stupňů Celsia, zjistila ČTK od silničářů a meteorologů v regionu. Dnes by mělo být na východě Čech zataženo až oblačno, ojediněle s mlhami a mrholením. Odpoledne se čeká déšť nebo přeháňky, na horách by mohlo sněžit. Teploty by se měly pohybovat mezi osmi až 11 stupni Celsia.~met~dpr
V Pardubickém kraji záchranáři vyjížděli v noci k 80 případům Pardubice 1. ledna (ČTK) - Záchranáři vyjížděli během silvestrovské noci v Pardubickém kraji k asi 80 případům, většinou šlo o lehčí zranění v souvislosti s napadeními, pády či manipulací s pyrotechnikou. Jeden člověk utrpěl vážnější poranění obličeje od zábavní pyrotechniky. Hasiči v noci bojovali s požárem truhlárny v Dolní Dobrouči na Orlickoústecku, zjistila ČTK mezi záchranáři. Podle zdravotníků bylo v noci více výjezdů než v běžný den, více práce měli také policisté. "V kraji se v noci jednalo hlavně o výtržnictví, různé napadení a rvačky, často i v opilosti. Nic vážnějšího se však nestalo," řekl dnes ráno operační důstojník pardubické policie. Při požáru truhlárny v Dolní Dobrouči, který likvidovaly čtyři jednotky hasičů, vznikla škoda za zhruba 80.000 korun. Po příčině vzniku požáru pátrají vyšetřovatelé. Při požáru a jeho likvidaci nebyl nikdo zraněn, v plamenech uhynul pes. "Další výjezdy už byly drobnosti, například hořící kontejner v Poličce," řekl operační důstojník hasičů.~zak~zdr~spl~mag
V Ostrově se narodila holčička minutu po půlnoci Karlovy Vary 1. ledna (ČTK) - Jen minutu po půlnoci se narodilo dnes na Nový rok první dítě v Karlovarském kraji. V nemocnici v Ostrově na Karlovarsku přišla na svět mamince z Chodova holčička Vanesa. O titul prvního dítěte ale bude soupeřit s Honzíkem, který se ve stejný čas narodil v nemocnici v Rokycanech, zjistila dnes ČTK. V Karlovarském kraji jsou tři porodnice, do dnešních 06:30 zatím přivedli lékaři na svět jen Vanesu v Ostrově. V dalších porodnicích by se mohly narodit děti během dopoledne. "Zatím jsme dnes nerodili, ale čekáme na porod později," řekla ČTK sestra sokolovské porodnice. Také v Chebu na první miminko roku teprve čekají. "Jestli je nějaké na cestě, v terénu, nevíme. Zatím v porodnici žádná maminka na porod nečeká," sdělila ČTK sestra chebské porodnice.~sop~mag
Výsledky tenisového turnaje mužů a žen v Brisbane Tenisový turnaj mužů a žen v Brisbane (tvrdý povrch): Muži (dotace 434.250 dolarů): Dvouhra - 1. kolo: Istomin (Uzb.) - Mayer (4-Něm.) 7:6 (7:5), 2:3 skreč.   Ženy (dotace 655.000 dolarů): Dvouhra - 1. kolo: Záhlavová-Strýcová (ČR) - Rogowská (Austr.) 6:2, 4:6, 6:4, Petkovicová (2-Něm.) - Peerová (Izr.) 7:6 (7:2), 1:6, 6:3, S. Williamsová (4-USA) - Scheepersová (JAR) 6:2, 6:3, Pavljučenkovová (7-Rus.) - Hercogová (Slovin.) 6:1, 4:1 skreč, Ivanovičová (Srb.) - Paszeková (Rak.) 6:3, 6:3, Voskobojevová (Kaz.) - Duševinová (Rus.) 6:0, 6:0, Kingová (USA) - Czinková (Maď.) 6:3, 6:4.~spo
Rodina disidenta Kao Č'-šenga se dověděla, kde je Kao vězněn Peking 2. ledna (ČTK) - Čínský disident Kao Č'-šeng je vězněn v Ujgurské autonomní oblasti Sin-ťiang. Oznámil to dnes jeho bratr. Kao byl dlouho nezvěstný a až v prosinci Čína oznámila, že je uvězněn, protože údajně porušil pravidla podmínečného trestu. Do dneška ale nebylo jasné, kde se Kao nachází. Podle bratra je ve věznici v okrese Ša-ja. V roce 2006 byl za podněcování k převratu odsouzen k tříletému trestu vězení s pětiletou podmínkou. Podmínka měla brzy vypršet. "Teď konečně víme, kde je. Doufám, že ho budeme moci za několik dní navštívit, ale je to pro nás daleko," řekl právníkův bratr Kao Č-i telefonicky agentuře Reuters ze svého domova v provincii Šan-si. Rodině informaci poskytl soud. Ša-ja je asi 1100 kilometrů jihozápadním směrem od Urumči, což je středisko Ujgurské autonomní oblasti Sin-ťiang. Tato největší z čínských provincií je na severozápadě země. Od dubna 2010 je to poprvé, kdy Kaovi příbuzní vědí, kde ho mohou najít. V únoru 2009 byl unesen z domu jednoho z nich v Šan-si a byl nezvěstný až do dubna 2010, kdy se krátce objevil na veřejnosti a kontaktoval některé přátele a zahraniční novináře. Kao Č'-šeng jako právník zastupoval například náboženské disidenty a prosazoval ústavní reformy. Jeho rodina ale byla pod stálým policejním dozorem a Kao sám byl od té doby několikrát vzat do vazby a zase propuštěn. Jeho žena s dětmi odjela do USA.~zak
Vozovky v horských oblastech Valašska pokrývá ujetý sníh Zlín 2. ledna (ČTK) - Komunikace druhé a třetí třídy ve vyšších polohách Valašska pokrývá vrstva ujetého sněhu od pěti do osmi centimetrů. Ostatní vozovky ve Zlínském kraji jsou převážně holé, mokré a chemicky ošetřené. Místy však mohou namrzat. Řidiči by proto měli volit opatrnou jízdu. Vyplývá to z informací Ředitelství silnic a dálnic ČR. Silničáři proti námraze například ošetřovali silnice v okolí města Valašské Klobouky na Zlínsku. V kraji je ráno zataženo, místy fouká slabý vítr. Na Kroměřížsku viditelnost snižují lokální mlhy. Teplota se v regionu pohybovala od nula do tří stupňů Celsia.~met~dpr
Papež na Kubě povede dvě velké mše pod širým nebem Havana 2. ledna (ČTK) - Papež Benedikt XVI. bude při březnové návštěvě Kuby sloužit dvě velké mše pod širým nebem, uvedla agentura Reuters. Půjde o první pobyt papeže na komunistickém ostrovu po 14 letech.   V den příjezdu přivítá 84letého nejvyššího představitele římskokatolické církve osobně kubánský prezident Raúl Castro. Cesta se uskuteční ve dnech 26. až 28. března a papež při ní bude sloužit mše na hlavních náměstích v Havaně a v Santiagu de Cuba, kde se čeká účast tisíců věřících. Obě náměstí se podle Reuters nazývají Náměstí revoluce. Benedikt XVI. se také zapojí do oslav 400. výročí Panny Marie Milostiplné z El Cobre, kubánské patronky. Minulý týden vyvrcholilo k jejímu uctění několikaměsíční náboženské procesí, které letos povolila komunistická vláda po dlouhých desítkách let. Režim bratří Castrů od 60. let jakákoliv náboženská procesí zakázal, znovu byla povolena až v souvislosti s návštěvou bývalého papeže Jana Pavla II. na Kubě v roce 1998. Nikdy ale soška patronky neputovala v procesí přes takřka celý ostrov jako nyní. Traduje se, že dřevěnou figurku našli v moři tři rybáři v roce 1606 a že její oděv byl zázračně úplně suchý. Podle další pověsti se uctívaná ochránkyně Kuby zjevila jednomu černému otroku v roce 1612. Za patronku ji pak papež Benedikt XV. prohlásil v roce 1916. Po 48 letech v čele komunistické země byl Fidel Castro v roce 2006 z vážných zdravotních důvodů nucen předat, tehdy dočasně, pravomoci svému bratru Raúlovi. O dva roky později je Raúl převzal oficiálně. Během pěti let od nástupu do čela země se Raúl Castro snaží zavádět především ekonomické reformy, zlepšují se ale i vztahy komunistického vedení s katolickou církví. Nedávno také oznámil amnestii pro 2900 kubánských vězňů.~pol
Na horských cestách východních Čech leží uježděný sníh Hradec Králové 1. ledna (ČTK) - Na horských silnicích na východě Čech leží vrstva uježděného sněhu, v Krkonoších a v okolí Hlinska či Lanškrouna stále místy sněží. Ve vyšších polohách Orlických hor varují silničáři před namrzajícím mrholením, všechny silnice v Královéhradeckém i Pardubickém kraji jsou však s opatrností sjízdné, zjistila ČTK z informací Ředitelství silnic a dálnic. Hlavní silniční tahy na východě Čech jsou vlhké a sjízdné bez omezení, teploty se pohybují mírně nad bodem mrazu. V horských oblastech Krkonoš a Orlických hor v noci mrzlo. Podle meteorologů by dnes mělo být zataženo až oblačno s občasným deštěm či mrholením. Ojediněle se objeví mlhy, nejvyšší denní teploty vyšplhají až na sedm stupňů Celsia nad bodem mrazu.~met~dpr
Zdravotníci ve Zlínském kraji pomáhali na Silvestra opilým dětem Zlín 1. ledna (ČTK) - Silvestrovská noc ve Zlínském kraji patřila z pohledu zdravotníků k těm náročnějším. V celém kraji se počet výjezdů blíží ke stovce, řekl dnes ČTK mluvčí krajské zdravotnické záchranné služby Petr Olšan. Pomoc potřebovala řada opilých lidí včetně dětí, zdravotníci ošetřovali i jeden úraz způsobený pyrotechnikou. Naproti tomu hasiči měli noc vcelku klidnou, vyjížděli pouze k několika méně závažným požárům. "Noc byla opravdu rušná. Naši pomoc potřebovalo asi 25 opilých nebo alkoholem otrávených lidí. Mezi nimi bylo i šest dětí, z nichž nejmladšímu bylo jen deset let," popsal Olšan. Zdravotníci lidem pomáhali také u řady úrazů způsobených pády nebo řeznými ranami. Stejně jako v případě úrazu způsobeného zábavní pyrotechnikou však v žádném případě nešlo o těžké nebo život ohrožující zranění. Hasiči podle mluvčího krajských hasičů Iva Mitáčka vyjížděli o silvestrovské noci pouze čtyřikrát. "Jednalo se o zapálené popelnice nebo túje. Nejzávažnější tak byl zásah již z podvečera u požáru rodinného domu v Kladerubech na Vsetínsku," připomněl Mitáček událost se škodou odhadovanou na dva miliony korun. Syn majitelky a jeho přítelkyně se při odnášení věcí nadýchali kouře a museli se o ně postarat zdravotníci. Loni se jen asi 2,5 hodiny po příchodu Nového roku ve Zlínském kraji hned stala první smrtelná dopravní nehoda. Čelní náraz do betonového přejezdu mostku u Střílek na Kroměřížsku nepřežil dvaadvacetiletý muž. Oslavy Silvestra v roce 2009 zase poznamenala tragédie v Otrokovicích, kde třicetiletý muž skočil do řeky Dřevnice a utopil se.~zak~zdr~spl~mag
Výsledky tenisového turnaje žen v Aucklandu Tenisový turnaj žen v Aucklandu (tvrdý povrch, dotace 220.000 dolarů): Dvouhra - 1. kolo: Hradecká (ČR) - Briantiová (It.) 6:4, 3:6, 6:2, Pennettaová (4-It.) - Cirsteaová (Rum.) 6:4, 7:6 (7:5), McHaleová (USA) - Dulgheruová (Rum.) 6:2, 6:3, Erraniová (It.) - Larssonová (Švéd.) 6:1, 6:1, Baltachaová (Brit.) - Jonesová (N. Zél.) 6:2, 4:6, 6:3.~spo
Hasiči v Olomouckém kraji likvidovali jen menší požáry Olomouc 1. ledna (ČTK) - Pouze menší požáry museli v souvislosti s oslavami konce roku likvidovat hasiči v Olomouckém kraji. Od sobotního večera vyjížděli k 15 událostem, ve většině případů šlo o hořící plastové či plechové kontejnery. Také v olomoucké fakultní nemocnici neřešili s příchodem Nového roku lékaři nic mimořádného, ošetřili pouze jedno lehčí zranění. K prvnímu zásahu v letošním roce vyjížděli hasiči do Krasic na Prostějovsku 14 minut po půlnoci. "Od zábavní pyrotechniky zde vznikl požár vysokých keřů. V následujících dvou hodinách vyjely další jednotky celkem devětkrát, a to kromě dvou událostí vždy k likvidacím požárů. Opět hořící kontejnery," uvedl krajský mluvčí hasičů Zdeněk Hošák. V Přerově hasiči u jednoho z hypermarketů likvidovali požár matrace, v Olomouci rovněž od zábavní pyrotechniky nastalo menší zahoření v baru sousedícím s centrální stanicí hasičů ve Schweitzerově ulici. Dobrovolní hasiči před půlnocí v Mohelnici na Šumpersku odchytávali psa, který ohrožoval rodinu s dětmi. Zvíře skončilo v útulku. V Olomouci dnes časně ráno vyprošťovali zaklíněnou nohu osoby ve dveřích domu v Přichystalově ulici. Bez větších následků pocítili oslavy konce roku také zdravotníci ve Fakultní nemocnici v Olomouci. Podle jejího mluvčího Egona Havrlanta ošetřovali lékaři ambulantně pouze jedno lehčí popálení prstů způsobené petardou.~zak~zdr~spl~mag
U Mostu auto srazilo a zabilo chodce Most 2. ledna (ČTK) - Na čtyřproudové silnici z Mostu do Chomutova dnes ráno zahynul chodec. Zhruba v 05:00 jej srazilo auto a na místě zemřel. ČTK to potvrdila mostecká policejní mluvčí Alena Bartošová. Silnice byla přes dvě hodiny uzavřená a auta musela místo objíždět, kolem 08:00 byl provoz plně obnoven. "Nehodu zatím vyšetřujeme a neznáme ani totožnost mrtvého člověka. Víme jen to, že jej srazil osobní vůz Citroën Berlingo a že alkohol už byl u řidiče vyloučen," řekla ČTK Bartošová. Havárie se stala na silnici I/13 směrem na Chomutov, několik set metrů od komořanské křižovatky. V těch místech je kolem silnice hned několik průmyslových závodů, teplárna, hnědouhelný důl i třídírna uhlí.~dpr~zak
Na trzích v Japonsku se dnes neobchodovalo Upozorňujeme odběratele, že na akciových trzích v Japonsku se kvůli novoročnímu svátku dnes neobchodovalo.~bur~bup
V Měděnci na Chomutovsku najel člověk na bobech do vleku Měděnec (Chomutovsko) 1. ledna (ČTK) - V Měděnci na Chomutovsku najel krátce po půlnoci na sjezdovce lyžařského střediska Alšovka člověk na bobech do konstrukce lyžařského vleku. K záchranářům ho museli po sjezdovce transportovat hasiči. ČTK to dnes řekl jejich krajský dispečer. "Bylo to šest minut po půlnoci. Hasiči zraněného transportovali k rychlé záchranné službě," dodal dispečer. Rozsah zranění ČTK zjišťuje.~zak~zdr~spl~mag
Silnice ve Zlínském kraji mohou v ranních hodinách namrzat Zlín 1. ledna (ČTK) - Silnice ve Zlínském kraji mohou v ranních hodinách namrzat. Komunikace na Valašsku jsou mokré po chemickém ošetření, ve zbytku kraje pak vlhké. Ve vyšších polohách Vsetínska a Kroměřížska pak na menších cestách leží slabá vrstva ujetého sněhu krytá posypem. Vyplývá to z informací Ředitelství silnic a dálnic ČR. Podle předpovědi Českého hydrometeorologického ústavu by se dnes na silnicích na Moravě mohla vlivem mrznoucích srážek vyskytnout i ledovka. V regionu je nyní oblačno až skoro zataženo, na Slovácku viditelnost snižují sněhové přeháňky. Teplota se ráno pohybovala od minus šesti do nula stupňů Celsia.~met~dpr
Na jihu Moravy se čtyři lidé včetně dětí zranili pyrotechnikou Brno 1. ledna (ČTK) - Oslavy příchodu nového roku letos na jihu Moravy poznamenala zranění zábavní pyrotechnikou. Poranila čtyři lidi včetně dvou dětí. Pětiletého chlapce v Říčkách na Brněnsku zranila petarda v obličeji, osmiletému hochovi v Brně lehce poranila oko. Stejně dopadl osmnáctiletý mladík v Brně. V Dambořicích na Hodonínsku rachejtle vybuchla třiadvacetiletému muži v ruce, informovala mluvčí záchranné služby Petra Zuchová. Záchranáři vyjížděli v noci ke 183 případům, loni jich bylo 110. Letos však neošetřovali nikoho se smrtelným nebo těžkým zraněním. Klidnou noc na silvestrovské poměry zažili i jihomoravští hasiči. Zhruba hodinu před půlnocí vyjížděli k nehodě dvou aut do Rakovecké ulice v Brně-Bystrci, jeden vůz byl na střeše. Záchranáři odtud odvezli čtyři zraněné. Další řidič utrpěl úraz hodinu po půlnoci v Moravanech u Brna, narazil do stromu, informovali hasiči na svém webu. Od silvestrovského večera vyjížděli hasiči asi k deseti požárům, obvykle však hořely popelnice, kontejnery či uskladněné odpadky. V Durďákově ulici v brněnské čtvrti Černá Pole hasili deset tújí. V Hevlíně na Znojemsku hořela stodola a v Ivanovicích na Hané balíky slámy.~zak~zdr~spl~mag
Při požáru v galvanovně na Šumpersku uniká jedovatý kyanovodík Šumperk 1. ledna (ČTK) - V galvanovně v Postřelmově na Šumpersku začalo dnes ráno hořet. Při požáru podle hasičů uniká jedovatý kyanovodík. Záchranáři zasahují v chemických oblecích, na místě je také chemický kontejner. ČTK to řekl krajský mluvčí hasičů Zdeněk Hošák.~zak
Záhlavová-Strýcová zahájila sezonu výhrou v 1. kole v Brisbane Brisbane (Austrálie) 2. ledna (ČTK) - Česká tenistka Barbora Záhlavová-Strýcová vstoupila do sezony v Brisbane vítězně. V prvním kole přípravného turnaje na Australian Open porazila po více než dvouhodinovém boji 6:2, 4:6 a 6:4 domácí hráčku Olivii Rogowskou. V druhém kole čeká pětadvacetiletou plzeňskou rodačku těžší soupeřka, druhá nasazená Andrea Petkovicová z Německa. V Brisbane se úspěšně na kurty vrátila Američanka Serena Williamsová, jež ve svém prvním duelu od prohraného finále US Open zdolala 6:2 a 6:3 Jihoafričanku Chanelle Scheepersovou. "Nebyl to lehký zápas, soupeřka hrála velmi dobře. To jsem nečekala," řekla bývalá světová jednička po vítězství za 68 minut, k němuž si pomohla sedmi esy a naopak profitovala z osmi dvojchyb Scheepersové.~spo
Loď s olejem uvízlá u Nového Zélandu se rozlomila na dva kusy Wellington 2. ledna (ČTK) - Nákladní loď, která před téměř třemi měsíci s nákladem topného oleje uvázla u Nového Zélandu, se v bouři rozlomila na dvě části a kolem přídě a zádě lodi byly na hladině vidět olejové skvrny. Informoval o tom dnes australský server heraldsun.com.au. Loď nadále zůstává pevně zaklíněná na útesu a potápěči se podle novozélandských médií budou snažit zjistit, jestli je možné obě části plavidla znovu spojit. Server nzherald.co.nz informoval, že v sobotu do moře spadly dva kontejnery a dalších devět je na neznámém místě. To může buď znamenat, že byly rozbity v nákladním prostoru, nebo že se také dostaly přes palubu. Server tvnz.co.nz uvedl, že rozbouřené moře vyplavilo na pláže trosky, větší množství nové ropy ale zaznamenáno nebylo. Řecká nákladní loď Rena plující pod liberijskou vlajkou najela na útes u zátoky Tauranga u Severního ostrova 5. října. Zachráněná posádka lodi se poté snažila odčerpat z plavidla ropu, aby zabránila jejímu úniku do moře. Podle tehdejších zpráv bylo z 1370 tun oleje, který zůstal na palubě lodi, odčerpáno nejméně 645 tun. Práce však narušovalo špatné počasí. New Zealand Herald dnes na webu uvedl, že není známo, kolik oleje na palubě zbývá. Novozélandské úřady nehodu loni označily za nejhorší ekologickou havárii v dějinách země. Uniklá ropa zabila asi 1400 ptáků a 13 tuleňů. Z obecného ohrožení byli obviněni filipínský kapitán lodi a jeden lodní důstojník. Kapitánovi hrozil až rok vězení a pokuta 10.000 novozélandských dolarů (142.000 korun).~dpr~zak~ekl
Policisté měli na Nový rok v Karlovarském kraji desítky výjezdů Karlovy Vary 1. ledna (ČTK) - Rušnou noc měli policisté v Karlovarském kraji v noci na dnešní Nový rok. Od půlnoci vyjížděli k desítkám případů, od hádek v rodině přes výtržnictví až po napadení policistů nebo bodnou ránu do břicha. Hasiči zase v noci likvidovali požár střechy domu v Bečově nad Teplou. "Bylo toho mraky," shrnula noční službu policistů krajská policejní mluvčí Kateřina Böhmová. "Z těch závažnějších například napadení policistů v Aši, v Karlových Varech zase policisté řešili ohrožování střelnou zbraní. Pachatel byl na místě zadržen, muž po příjezdu policie zbraň odhodil," popsala Böhmová. Bodné zranění břicha utrpěl muž v Chebu. Po příjezdu hlídky si ale nemohl vybavit, jak se to vlastně stalo. Fyzických napadení bylo více, například v Dolním Žandově, kdy muž při zatýkání kladl odpor a při použití donucovacích prostředků byl zraněn. "Lidé byli vesměs opilí," konstatovala Böhmová. Policisté byli také přivoláni asistovat u zásahu záchranné služby, při němž bylo poškozeno služební vozidlo. Nechyběly ale ani pokusy o vloupání. Muž v Karlových Varech, kterému přestala jít televize, šel na balkón, kde našel cizího muže. Ten sice tvrdil, že je soused, ale protože majitel bytu své sousedy zná, pustil se za zlodějem, dostihl ho a předal policii. Hasiči v noci zasahovali u požáru rodinného domu v Bečově, kde zřejmě od elektřiny začala hořet střecha.~zak~zdr~spl~mag
Zdravotníci ve Zlínském kraji pomáhali na Silvestra opilým dětem Zlín 1. ledna (ČTK) - Silvestrovská noc ve Zlínském kraji patřila z pohledu zdravotníků k těm náročnějším. V celém kraji se počet výjezdů blíží ke stovce, řekl dnes ČTK mluvčí krajské zdravotnické záchranné služby Petr Olšan. Pomoc potřebovala řada opilých lidí včetně dětí, zdravotníci ošetřovali i jeden úraz způsobený pyrotechnikou. Naproti tomu hasiči měli noc vcelku klidnou, vyjížděli pouze k několika méně závažným požárům. Podobně na tom byla policie. "Noc byla opravdu rušná. Naši pomoc potřebovalo asi 25 opilých nebo alkoholem otrávených lidí. Mezi nimi bylo i šest dětí, z nichž nejmladšímu bylo jen deset let," popsal Olšan. Zdravotníci lidem pomáhali také u řady úrazů způsobených pády nebo řeznými ranami. Stejně jako v případě úrazu způsobeného zábavní pyrotechnikou však v žádném případě nešlo o těžké nebo život ohrožující zranění. Hasiči podle mluvčího krajských hasičů Iva Mitáčka vyjížděli o silvestrovské noci pouze čtyřikrát. "Jednalo se o zapálené popelnice nebo túje. Nejzávažnější tak byl zásah již z podvečera u požáru rodinného domu v Kladerubech na Vsetínsku," připomněl Mitáček událost se škodou odhadovanou na dva miliony korun. Syn majitelky a jeho přítelkyně se při odnášení věcí nadýchali kouře a museli se o ně postarat zdravotníci. Podle Petra Jaroše z krajského ředitelství policie přijalo operační středisko od půlnoci asi 80 hlášení. "Jednalo se o běžné věci, jako jsou rušení nočního klidu nebo občanské soužití. Na Uherskohradišťsku a na Vsetínsku jsme zaznamenali řidiče za volantem automobilů pod vlivem alkoholu. Bylo i několik havárií, které se však obešly bez zranění. Dá se říci, že silvestrovská noc byla nejklidnější za poslední léta," řekl ČTK Jaroš. Loni se jen asi 2,5 hodiny po příchodu Nového roku ve Zlínském kraji stala první smrtelná dopravní nehoda. Čelní náraz do betonového přejezdu mostku u Střílek na Kroměřížsku nepřežil dvaadvacetiletý muž. Oslavy Silvestra v roce 2009 zase poznamenala tragédie v Otrokovicích, kde třicetiletý muž skočil do řeky Dřevnice a utopil se.~zak~zdr~spl~mag
Čeští hokejoví junioři porazili Slováky 5:2 a na MS skončili pátí Calgary 5. ledna (ČTK) - Čeští hokejisté zvládli úspěšně své poslední vystoupení na mistrovství světa hráčů do 20 let v Kanadě, když v souboji o konečné páté místo porazili Slovensko 5:2. Svěřenci kouče Miroslava Přerosta udělali velký krok k nejlepšímu umístění od domácího šampionátu v roce 2008 - kde skončili rovněž pátí - již během první třetiny, kterou vyhráli 3:0. V brance českého týmu nastoupil opět jeho klíčový hráč na celém turnaji Mrázek a Přerostův výběr dal již v první části najevo, že i když nejde o medaile, není mu výsledek derby lhostejný. Během úvodní dvacetiminutovky zasypal slovenského gólmana Šimbocha 21 střelami a hned tři skončily za jeho zády. Mrázek přitom čelil jen šesti pokusům, které mířily mezi tyče. Už v šesté minutě otevřel skóre Faksa a napravil tak zaváhání Hertla, který krátce před ním ani nadvakrát neuspěl. Ve 14. minutě nabil Straka zpoza branky Holíkovi a Šimboch kapituloval podruhé. O chvilku později měli čeští mladíci k dispozici dvojnásobnou početní výhodu na celé dvě minuty, ale stačilo jim pouze 22 vteřin, aby Mozík přidal třetí gól. Tři klasické přesilovky ve druhém dějství ze strany českého týmu přišly vniveč a naději Slovenska na zvrat vykřesal ve 35. minutě Bubela. Jen pár sekund poté navíc Mrázka zachránila po Tvrdoňově ráně tyčka. Dvě minuty a šest vteřin od slovenského gólu ale vrátil tříbrankový náskok na stranu českého týmu Uher, čímž nejen uklidnil svoji střídačku, ale zároveň poslal Šimbocha na tu slovenskou. V brance ho nahradil Sabol. Konec myšlenkám na možný zvrat zařídil v polovině 43. minuty další využitou přesilovkou Filippi, když se parádně trefil z mezikruží pod horní tyč. Mrázek se poté vyznamenal proti Tomanovi, ale vzápětí pomohl chybou ke gólu Chovanovi. Stav 5:2 už se poté nezměnil a česko-slovenský souboj tak skončil zcela shodným výsledkem jako ve skupině o udržení na posledních dvou světových šampionátech.~spo
Na jihu Čech se minutu po půlnoci narodila holčička Natálie České Budějovice 1. ledna (ČTK) - Na jihu Čech se minutu po půlnoci narodila holčička Natálie Truhlářová. První jihočeské miminko roku 2012 přivítali na svět v porodnici táborské nemocnice. Děvčátko váží 3,67 kilogramu a měří 51 centimetrů. Je to první potomek maminky z Tábora, řekla ČTK zdravotní sestra z porodnice. Ze zbývajících šesti jihočeských porodnic už dnes měli porod jen v Českém Krumlově. Holčička se tam narodila dvě hodiny po půlnoci. Přírůstek kolem 07:30 čekali každou chvíli v prachatické porodnici. Dvě maminky čekají na porod v Českých Budějovicích. Rodiče prvního letošního jihočeského občánka se dočkají gratulace i z hejtmanství. "Dostanou poukázku na finanční obnos, aby si mohli pro miminko nakoupit to, co považují za vhodné," uvedla krajská mluvčí Kateřina Koželuhová. Částka činí několik tisíc korun. Děťátko obdrží na památku zlatý přívěšek. Setkání s hejtmanem se uskutečňují vždy až po několika týdnech. "Jsme s rodiči ve spojení, ale necháváme jim čas, aby se rodina sžila s příchodem nového člena," vysvětlila mluvčí. Prvním loňským jihočeským občánkem byla Jolanka Smolíková z Oldřichova u Písku. Narodila se ve 02:32 v porodnici písecké nemocnice.~sop~mag
Na jihu Moravy sněžilo, na menších silnicích je třeba opatrnost Brno 1. ledna (ČTK) - Na jihu Moravy o silvestrovské noci sněžilo a řidiči by tak hlavně na silnicích nižších tříd měli snížit rychlost. Vozovky jsou tam sjízdné se zvýšenou opatrností. Silničáři je ošetřili, a to buď chemicky, nebo je projeli pluhem a posypali štěrkem. Například na Blanensku proto na silnicích nižších tříd zůstává rozbředlý sníh. Na Znojemsku, kde mrholí, mohou tahy namrzat, upozornili silničáři na webu  Ujetá vrstva sněhu krytá posypem zůstává na silnicích nižších tříd na Vyškovsku. Na Břeclavsku jsou silnice mokré a sjízdné se zvýšenou opatrností. Totéž platí o vozovkách na Brněnsku. Komunikace v Brně, rychlostní silnice a dálnice jsou většinou mokré. Řidiči tam mohou jet bez omezení.~met~dpr
Pražští hasiči vyjížděli na Silvestra dvakrát častěji než obvykle Praha 1. ledna (ČTK) - Pražští hasiči vyjížděli na Silvestra a v počátku nového roku dvakrát častěji, než je obvyklé. Celkem zasahovali u 50 případů, požár ze sobotního dopoledne jedna žena nepřežila. Několik lidí hasiči zachraňovali. Při jednom ze zásahů vyprostili chlapce, který uvízl v koupelně, řekla ČTK mluvčí pražských hasičů Pavlína Adamcová. Úklidové čety od ranních hodin odstraňují z centra metropole nepořádek. Od půlnoci hasiči zasahovali především u požárů kontejnerů nebo porostů, které způsobili lidé při neopatrném zacházení se zábavní pyrotechnikou. Poříční útvar městské policie zachraňoval muže, který spadl do Vltavy, dodala Adamcová. V sobotu před polednem hořel v Tobrucké ulici v Praze 6 byt ve třetím patře panelového domu. Policisté a hasiči evakuovali více než deset lidí. Popálena byla 81letá žena, která byla převezena do nemocnice, kde později těžkému poranění podlehla Odstranit hromady odpadků a střepů se do centra Prahy vydaly již kolem 05:00 desítky metařů. Za dvě hodiny se jim podařilo odpadků zbavit větší část Václavského i Staroměstského náměstí. Oproti loňsku se letošní oslavy rozšířily i na most Legií, Mánesův most a nábřeží, odkud lidé sledovali novoroční ohňostroj. Množství odpadků ale uklízeče nepřekvapil. "Čekali jsme to horší," řekl ČTK František Hodan z Pražských služeb. Čištění ulic podle něj bude trvat tak do 14:00.~pol~pod~zak~zdr~prg
Ve finále MS dvacítek se utkají obhájci titulu Rusové se Švédy Calgary 4. ledna (ČTK) - Hokejisté Ruska zvítězili v semifinále mistrovství světa hráčů do dvaceti let v Calgary nad domácí Kanadou 6:5 a ve finále budou obhajovat titul proti Švédsku. To zdolalo v severském derby Finy 3:2 po samostatných nájezdech, když po dvou třetinách prohrávalo 0:2. Rusové naopak vedli v repríze loňského finále v 48. minutě už 6:1 a přes mocný finiš Kanady dokázali vítězství udržet. Na vítězství sborné, která loni dokázala v boji o zlato proti Kanadě otočit výsledek z 0:3 na 5:3, měl největší podíl útočník Jevgenij Kuzněcov. Jediný držitel loňského zlata v týmu trenéra Valerije Bragina si připsal čtyři body za tři branky a jednu asistenci. Čtyři nahrávky zaznamenal Nail Jakupov. Kanada do 55. minuty čtyřmi góly v rozmezí necelých pěti minut snížila na 5:6 a pak dvakrát pomohla Rusku tyč. Švédové, kteří čekají na titul od roku 1981, předvedli dokonalý obrat díky Maxovi Fribergovi. Ten zaznamenal dvě branky včetně rozhodujícího nájezdu a jednu asistenci.~spo
Prvním dítětem roku 2012 v hradeckém kraji je Viktorie z Jičínska Hradec Králové 1. ledna (ČTK) - Prvním miminkem roku 2012 se v Královéhradeckém kraji stala Viktorie Kutnarová z Nemyčevse, která přišla na svět ve 04:18 hodin v Oblastní nemocnici v Jičíně. V dalších krajských porodnicích se od půlnoci do dnešních 08:00 hodin žádné dítě nenarodilo. ČTK to řekl mluvčí hradeckého kraje Imrich Dioszegi. "Viktorie měří 53 centimetrů a váží 3,92 kilogramu," řekl Dioszegi. Hradecký kraj každoročně oceňuje první holčičku a chlapce narozené v krajských porodnicích poukazem na 5000 korun. Stejnou částku předá matce prvního novorozence narozeného v hradecké porodnici, který bude občanem města, také hradecký primátor Zdeněk Fink. První dítě získá rovněž pamětní zlatou minci. Na první dítě letošního roku ještě v 07:30 porodníci čekali v královéhradecké fakultní nemocnici a také v soukromé nemocnici ve Vrchlabí na Trutnovsku. Prvním miminkem roku 2011 byla v hradeckém kraji Vanesa Žočková z Křinic na Náchodsku, která se narodila 01:25 hodin v náchodské nemocnici. Druhá se v kraji narodila Nikola Nováková v trutnovské nemocnici v 04:03. Třetím dítětem v pořadí a zároveň prvním chlapcem loňského roku byl Jakub Chmelík z Radvanic u Trutnova, který se narodil v 06:55.~sop~mag
Na Kubě zemřel vězeň držící hladovku, protože nebyl propuštěn Havana 3. ledna (ČTK) - Na Kubě zemřel vězeň, který držel hladovku na protest proti tomu, že nebyl zařazen mezi necelé tři tisícovky trestanců, amnestovaných u příležitosti plánované návštěvy papeže Benedikta XVI. Podle agentury AFP, která se odvolává na kubánskou Komisi pro lidská práva a národní smíření, podlehl vězeň zástavě srdce. Šestačtyřicetiletý René Cobas, který byl ve výkonu trestu za blíže neupřesněný kriminální čin, se přidal ke skupině dvou desítek hladovkářů protestujících proti tomu, že neobdrželi "úplnou a definitivní amnestii" jako jiných 2991 vězňů. Podle Komise pro lidská práva a národní smíření se propuštění týká osob odsouzených většinou za přestupky. Komise, která je částečně tolerována kubánskou vládou, odhadla počet vězňů na Kubě na 70.000 až 80.000, amnestie se tak dotýká jen asi čtyř procent z nich. Kubánský prezident Raúl Castro při vyhlašování amnestie oznámil, že se týká i osob odsouzených za protistátní činnost, včetně 86 cizinců z 25 zemí. Není ale mezi nimi například americký podnikatel Alan Gross, který si na Kubě odpykává trest 15 let vězení kvůli údajnému rozvracení státu.~zak
Silničáři varují na Šumpersku před namrzáním vozovek Šumperk 2. ledna (ČTK) - S velkou opatrností by měli vyrážet řidiči na cesty po Šumpersku. Podle silničářů tam vozovky mohou v některých místech namrzat. V terénu jsou s posypovými vozy, i přesto nabádají řidiče ke zvýšené opatrnosti. Silnice v ostatních částech kraje jsou holé a mokré. "Na Hanušovicku a v oblasti Šumperska od středních poloh vozovky místy namrzají, provádíme posyp. Na Šumpersku jinak prší, i na horách," řekl dnes ČTK pracovník šumperské správy silnic. Na opačné straně hor na Jesenicku s namrzáním vozovek problémy nemají. "V noci jsme byly na Červenohorském sedle a na Ostružné, kde hrozily námrazy. Cesty jsou tam již chemicky ošetřené. Teploty se jinak dole pohybují šest stupňů nad nulou, ve Zlatých Horách je dokonce osm stupňů. Je jaro," podotkl dispečer jesenické správy silnic. Na Olomoucku jsou všechny cesty mokré, teploty se pohybují rovněž nad nulou. Pouze v lesních úsecích mohou řidiči narazit na zbytky sněhové břečky.~met~dpr
Silvestrovské oslavy na Vysočině provázely drobné rvačky a nehody Jihlava 1. ledna (ČTK) - Silvestrovské oslavy na Vysočině provázely drobné potyčky způsobené v opilosti a dopravní nehody. Víc práce než jindy v roce měli záchranáři i policisté. Zdravotnická záchranka ošetřila 23 zraněných, z nichž dva byli lehce poraněni zábavní pyrotechnikou. Policisté zasahovali u 13 potyček. Na jihlavské protialkoholní záchytné stanici skončilo v noci na dnešek osm lidí. ČTK to řekli zástupci hasičů, záchranářů a policie. Policisté na Vysočině řešili od silvestrovského rána 118 případů. "Přes den byl poměrně klid, většina oznámení byla přijata v noci," doplnil krajský policejní mluvčí Martin Dušek. V kraji se stalo 13 dopravních nehod, při nichž byl jeden člověk zraněn těžce a další tři vyvázli s lehčím poraněním. Vážná nehoda se stala kolem 02:30 u Olešné na Pelhřimovsku. Řidič osobního auta byl s poraněním hrudníku transportován do brněnské nemocnice. Silvestrovské oslavy naplno zaměstnaly zdravotnickou záchrannou službu. Za 12 hodin měli záchranáři 77 výjezdů, jindy jich bývá do 50. "Úrazů jsme měli 23, z toho pouze dva způsobené zábavní pyrotechnikou. Jednalo se o lehké poranění prstů," uvedla ředitelka krajských záchranářů Vladislava Filová. Devět lidí skončilo v péči zdravotníků kvůli přemíře alkoholu nebo drog, dalších 11 podnapilých lidí utrpělo nějaký úraz. "Měli tržné rány na hlavě nebo v obličeji," doplnila Filová. Poklidnější službu měli jen krajští hasiči. Na Silvestra řešili deset událostí, zatímco o rok dříve jich měli 17. Nejvíc pomáhali u dopravních nehod. "Neměli jsme žádný větší požár," doplnila mluvčí krajských hasičů Petra Musilová. Hasit se muselo jen na dvou místech v kraji. V Sobíňově na Havlíčkobrodsku hořel po 20:00 keř na zahradě rodinného domu. Asi půl hodiny po půlnoci byl ohlášen požár památné lípy v Třebíči.~zak~zdr~spl~mag
Íránci vyzkoušeli s úspěchem raketu dlouhého doletu Teherán 2. ledna (ČTK) - Íránská armáda dnes v rámci námořních manévrů vyzkoušela raketu dlouhého doletu. Podle agentury IRNA šlo o raketu typu země-moře a podařilo se s ní zničit určené cíle v Perském zálivu. Íránská polooficiální agentura Fars o testu rakety dlouhého doletu informovala už v sobotu. Armáda to později ale popřela. V neděli pak byla při cvičeních otestována raketa středního doletu. Íránci zkoušejí svůj arzenál od minulého týdne ve vodách v Hormuzském průlivu a jeho okolí.   Minulé úterý pohrozili uzavřením ropné námořní cesty Hormuzským průlivem, pokud proti Íránu bude uplatněno ropné embargo. To mu hrozí za jeho ambice v nukleárním programu. Teherán nedokázal, že se zabývá jenom mírovou jadernou technologií, jak jeho představitelé tvrdí. Uzavření Hormuzského průlivu, kterým proplouvá 40 procent ropy, s níž se obchoduje na světových trzích, by bylo pro trh velkou ranou. USA na výhrůžku o uzavření cesty reagovaly kritikou, podle níž se Teherán chová nerozumně. Washington přerušení námořní cesty tankerů nehodlá tolerovat.~pol~str
Právo: Policie prodává pohledávky vymahačům Praha 3. ledna (ČTK) - Některá krajská policejní ředitelství začala pohledávky prodávat vymahačům. Jde například o peníze, které lidé policii dluží za převoz na záchytnou stanici. Píše to dnes deník Právo. Podle něj to znamená, že ti, kteří dluží policii byť i jen stokorunu, už nemohou spoléhat na to, že bude pohledávka odepsána na vrub státu tak, jak to dosud platilo v případech, kdy náklady na vymáhání dlužné částky začaly převyšovat její výši. Policie se podle listu snaží prodejem pohledávek vymahačům ulehčit administrativě a hlavně aspoň část peněz dostat zpět. "A funguje to," píše deník. Třeba v Plzni se prý už podařilo prodat pohledávky za několik set tisíc korun. "Jsou to peníze, které nám lidé nezaplatili za převoz na protialkoholní záchytnou stanici nebo za dopravu a vyšetření biologického materiálu. Ve všech případech se jedná o soudem již pravomocně přiznané nároky," cituje Právo náměstka plzeňského krajského policejního ředitele Petra Stuchla. Kdo pohledávky koupil a za jakou cenu, policie zveřejňovat nechce. Také prodejní cenu pohledávek považuje Stuchl za obchodní tajemství. "Na prodej pohledávek vypisujeme výběrová řízení a hlavním kritériem je výše nabídky. Pořád se nám to ale vyplatí, než abychom pohledávky odepsali," uvedl Stuchl. Právo dodává, že policie uvažuje o tom, že by v budoucnu vypsala soutěž na firmu, která by nesplacené pohledávky přebírala průběžně.~zak
Výsledky tenisového turnaje mužů a žen v Brisbane Tenisový turnaj mužů a žen v Brisbane (tvrdý povrch): Muži (dotace 434.250 dolarů): Dvouhra - 1. kolo: Duckworth (Austr.) - Mahut (Fr.) 6:4, 6:4.   Ženy (dotace 655.000 dolarů): Dvouhra - 1. kolo: Benešová (ČR) - Šafářová (ČR) 2:6, 7:5, 7:5, Schiavoneová (3-It.) - Pěrvaková (Kaz.) 4:4 skreč, Clijstersová (5-Belg.) - Halepová (Rum.) 6:1, 6:4, Jovanovská (Srb.) - Dellacquaová (Austr.) 6:4, 6:2.~spo
Při požáru v galvanovně na Šumpersku uniká jedovatý kyanovodík Šumperk 1. ledna (ČTK) - V galvanovně v Postřelmově na Šumpersku začalo dnes ráno hořet. Při požáru podle hasičů uniká jedovatý kyanovodík. Záchranáři zasahují v chemických oblecích, na místě je také chemický kontejner. ČTK to řekl krajský mluvčí hasičů Zdeněk Hošák. Obyvatelé Postřelmova i okolních obcí jsou upozorňováni na možné nebezpečí, k evakuaci se přistoupit nemuselo.   "Informaci o požáru jsme dostali před 07:00, na místě zasahují čtyři jednotky," uvedl mluvčí hasičů. Vedení obce upozornilo své obyvatele na možné nebezpečí. "Vyhlásili jsme, aby občané nevětrali z důvodu úniku možných jedovatých látek. Továrna naštěstí leží na okraji obce a část, kde vypukl požár, úplně na konci areálu. Jde to tedy mimo nás a nějaké nebezpečí nehrozí," řekl ČTK starosta obce Jaroslav Nimrichtr. Podotkl, že hořet začalo ve sklepení,  příčina zatím není známa. Policisté objíždějí i okolní obce. "Upozorňují, aby lidé nevětrali a nevycházeli z domova. Vše je však pod kontrolou, evakuace nehrozí," řekla dnes ČTK krajská policejní mluvčí Marta Vlachová. Závod sídlící v Tovární ulici v Postřelmově se zabývá povrchovou úpravou kovů. Podle informací na internetu spadá pod Slovácké strojírny.~zak
Informace hasičského záchranného sboru Praha 2. ledna (ČTK) - Hasiči v Česku v neděli zaznamenali 128 požárů, které způsobily škodu 14,2 milionu korun. Nikdo při nich nezemřel, devět lidí bylo zraněno. Na svých internetových stránkách o tom dnes informoval Hasičský záchranný sbor ČR. Časně ráno hasiči likvidovali požár v Aši na Chebsku, kde začalo hořet v odvětrávacím systému obchodu. Zplodiny zasáhly celý objekt. Škoda na zboží činí asi šest milionů korun, na zařízení čtyři miliony korun. Příčina se vyšetřuje. Škodu 1,5 milionu korun způsobil požár půdy a střechy rodinného domu v Bečově nad Teplou na Karlovarsku. Příčinu zatím hasiči neznají. V Kladně pak hořel třípodlažní bytový dům, hasiči museli pět obyvatel evakuovat, čtyři lidé byli zraněni. Škoda je 250.000 korun, příčinou ohně byla technická závada na televizoru. U Tábora shořela památná 18metrová rozhledna na vrchu Hýlačka. Škoda byla vyčíslena na jeden milion korun. Příčina vzniku požáru se vyšetřuje. V Postřelmově na Šumpersku vypukl ráno požár v galvanovně. Vyhlášen byl druhý poplachový stupeň, ale jedovatý kyanovodík neunikl. Při zásahu byl jeden hasič lehce zraněn. Škoda ještě vyčíslena nebyla, bude v řádech statisíců korun.~zak
Na horách v Libereckém kraji místy komplikuje dopravu sníh a mlha Liberec 2. ledna (ČTK) - Dopravu v horských oblastech Libereckého kraje dnes mohou motoristům zkomplikovat zbytky rozbředlého nebo ujetého sněhu. V Jizerských horách a v Krkonoších leží na silnicích druhé a třetí třídy. Silničáři proto motoristům radí obezřetnost, informuje Ředitelství silnic a dálnic ČR. Na řadě míst v Libereckém kraji dnes také viditelnost snižuje mlha. Většina silnic v regionu je ráno mokrá. V Jablonci nad Nisou jsou ale cesty sjízdné jen s velkou opatrností. Teploty se pohybují nad nulou. Například v krajském Liberci bylo ráno kolem sedmi stupňů Celsia. Podle předpovědi dnes bude zataženo, později odpoledne od západu s přibývajícím deštěm. Od 900 metrů nad mořem budou postupně srážky smíšené. Teploty dosáhnou až k deseti stupňům Celsia, na horách bude čtyři až sedm stupňů nad nulou.~met~dpr
ČR - Slovensko 5:2 (3:0, 1:1, 1:1) Mistrovství světa hokejistů do 20 let v Calgary: O 5. místo: ČR - Slovensko 5:2 (3:0, 1:1, 1:1) Branky a nahrávky: 6. Faksa (Krejčí), 14. Holík (Straka, Sekáč), 17. Mozík (Krejčí, Holík), 37. Uher (T. Hertl), 43. Filippi (Mozík, Uher) - 35. Bubela (Ďaloga), 47. Chovan (Bubela). Rozhodčí: Klein (Kan.), Nord (Švéd.) - Fluri (Švýc.), Sormunen (Fin.). Vyloučení: 3:9. Využití: 2:0. Diváci: 12.923. Sestava ČR: Mrázek - D. Musil, Krejčí, Hrbas, Říha, Mozík, Jank - Sekáč, Holík, Straka - Uher, Filippi, Nosek - Culek, T. Hertl, Jaškin - Sedlák, Hyka, Faksa. Trenéři: Miroslav Přerost, Jiří Juřík a Jiří Fischer.~spo
Pákistánští ozbrojenci tvrdí, že zabili 15 unesených vojáků Déra Ismáíl Chán (Pákistán) 5. ledna (ČTK) - Bojovníci pákistánského Talibanu tvrdí, že zabili 15 vojáků, které unesli minulý měsíc, informovala dnes agentura AP. Mluvčí islamistického hnutí Taliban v Pákistánu Ehsanulláh Ehsan řekl, že muži byli zastřeleni a jejich těla pohozena v kmenovém území Jižní Vazíristán blízko afghánské hranice. Pákistánská armáda tvrzení prověřuje. Ozbrojenci z Talibanu pevnost pohraničních polovojenských jednotek na severozápadě Pákistánu přepadli 23. prosince. Jednoho vojáka zabili, dalších 15 unesli. Už předem varovali, že zajatce usmrtí. Mluvčí Talibanu Ehsan tehdy řekl, že útok je odvetou za smrt místního vůdce hnutí Taliban Tadže Gúla, který se v říjnu stal obětí náletu amerického bezpilotního letounu v Jižním Vazíristánu.~pol
Výsledky NHL Výsledky NHL: Buffalo - Edmonton 4:3, Toronto - Tampa Bay 7:3, Dallas - Detroit 4:5, Carolina - NY Islanders 3:4 po sam. nájezdech, St. Louis - Phoenix 4:1, Washington - Calgary 3:1.~spo
V Tanvaldu byl v noci zastřelen  mladý muž, další byl zraněn Tanvald (Jablonecko) 1. ledna (ČTK) - V Tanvaldu na Jablonecku byl v noci při potyčce zastřelen dvaadvacetiletý muž. Střelné poranění má i jeho o dva roky starší bratr. Podezřelým je třiašedesátiletý muž, kterého policie zadržela. ČTK to dnes řekla policejní mluvčí Ludmila Knopová.~zak
Spotřeba antidepresiv v Británii stoupá, může prý za to krize Londýn 1. ledna (ČTK) - Množství předepsaných antidepresiv a prášků na spaní se v Británii zvýšilo o 20 procent za poslední tři roky, což koresponduje se začátkem finanční krize v roce 2008. Vyplývá to z údajů, které zveřejnila britská národní zdravotní služba, a z nichž citovala agentura AFP. Samotné předepisování antidepresiv se v Británii zvýšilo o 28 procent od období 2007/08 do 2010/11 z 34 milionů předpisů na 43,4 milionu. Předepisování anxiolytik, tedy léků odstraňujících úzkost, za stejné období stouplo o osm procent ze šesti na 6,5 milionu a množství prášků na spaní vzrostlo o tři procenta z 9,9 milionu na 10,2 milionu předpisů. Spotřeba antidepresiv a prášků na spaní je největší na severozápadě Anglie, kde je ekonomická situace nejsložitější. Podle Emer O'Neillové ze svazu Depression Alliance, "může deprese propuknout v důsledku stresujících událostí, jako je ztráta zaměstnání, bydlení nebo smutku". Ekonomické potíže "se promítají do nárůstu počtu lidí trpících depresí", dodala.~zdr~mak
Na jihu Moravy se první dítě roku narodilo minutu po půlnoci Brno 1. ledna (ČTK) - Letošní první dítě Jihomoravského kraje přišlo na svět v brněnské Nemocnici Milosrdných bratří. Minutu po půlnoci se tam narodila Eliška Macáková. Vážila 2570 gramů a měřila 47 centimetrů, řekl ČTK ředitel nemocnice Josef Drbal. Eliška může stejně jako další novorozenci v ČR aspirovat na titul prvního novorozence ČR. Další děti přišly na svět minutu po půlnoci v porodnicích v jižních Čechách, Karlovarském a Plzeňském kraji. V první letošní hodině se na jihu Moravy narodily tři děti. Asi půl hodiny po startu nového roku se narodila holčička v bohunické porodnici Fakultní nemocnice Brno. Tři čtvrtě hodiny po půlnoci přišlo na svět děvčátko ve vyškovské nemocnici. "Kolem čtvrté hodiny ranní se narodily ještě děti na Obilním trhu v Brně a v nemocnici v Kyjově. Další porodnice dnes dosud porod neměly," dodal Drbal, který novoroční porodní statistiku sleduje. Eliška Macáková dostane jako první miminko narozené v novém roce dary od kraje. Jejich letošní podobu budou teprve radní schvalovat. Loni obdrželi rodiče prvního dítěte 23.000 korun, pamětní list, medaili a elektronickou chůvičku. Kraj v posledních letech oceňuje i děti narozené jako první v jednotlivých okresech. Loni získali po 14.000 korunách. Zda se hejtmanství tradice přidrží, záleží na rozhodnutí radních. Rodiče finanční odměny vítají. Tím spíš, že od loňska nemá většina z nich nárok na porodné.~sop~mag
Plán magazínového zpravodajství ČTK na 2. ledna ------------------------------------------------------------ Dotazy ke zpravodajství zodpoví editoři magazínového servisu, tel. +420 222 098 307; provozní dotazy vyřídí dispečink ČTK, tel. č. 222 098 451, 222 098 452; ctk@mail.ctk.cz ------------------------------------------------------------ Všechny časy jsou uvedeny v SEČ (SELČ) Signální slova TEXT, AUDIO, FOTO/aktuality, FOTO/fotobanka, FOTO/ilustrační, GRAFIKA, VIDEO a PROFIL označují média, jimiž bude ČTK událost krýt. Signální slovo SLEDUJEME značí, že událost budeme krýt jedině v případě jejího zpravodajsky významného vývoje. Úplný, trvale doplňovaný a aktualizovaný přehled očekávaných událostí je klientům ČTK k dispozici v Infobance ČTK v Databázi událostí na adrese    ČR   JIHOMORAVSKÝ   Brno 18:00 Premiéra krátkého filmu Do dna. Účinkovali v něm pouze herci na vozíčku. Místo: Café Práh, Ve Vaňkovce 1 Klíčová slova: ČR;film;sociální;handicapovaní;Brno TEXT; FOTO/aktuality     ZAHRANIČÍ   Huesca/Praha (Španělsko) V 10:10 vydáme PROFIL k osmdesátinám (4. ledna) španělského režiséra Carlose Saury - na 55 řádků (3500 znaků).~mag
Hudler dvěma góly přispěl k výhře Detroitu Dallas 4. ledna (ČTK) - Útočník Jiří Hudler se v úterním utkání NHL zasloužil dvěma góly o výhru Detroitu 5:4 na ledě Dallasu. Český hokejista se trefil ve druhém utkání v řadě a byl vyhlášen nejlepším hráčem zápasu. Poprvé se Hudler prosadil v 18. minutě, když před brankou tečoval střelu Valtteriho Filppuly a zvýšil vedení Red Wings na 2:0. Minutu před koncem první třetiny pak zakončil pohlednou souhru ranou z mezikruží, která znamenala vedení 3:1. Detroit se výhrou přiblížil v tabulce Centrální divize na rozdíl jediného bodu od vedoucího Chicaga, které zároveň vévodí pořadí celé Západní konference. Čtvrté vítězství v řadě vychytal brankář Tomáš Vokoun, jenž 18 zákroky dovedl Washington k výhře 3:1 nad Calgary. Český gólman tak potvrdil skvělou formu, když v posledních čtyřech zápasech inkasoval dohromady jen pět gólů.~spo
Nepokoje v Sýrii mají už dle opozice na 5800 obětí Damašek 1. ledna (ČTK) - Na 5800 stoupl počet devítiměsíčních politických nepokojů v Sýrii. Tvrdí to tamní opozice, která dnes v podrobné bilanci obětí tvrdí, že mezi mrtvými je 395 dětí a také 287 lidí umučených ve věznicích. První obětí roku 2012 je Syřan, který zemřel v nemocnici, jež mu nebyla schopna poskytnout plasmu. Dále je mezi mrtvými 19 lékařů a 146 žen. Dosud OSN odhadovala, že syrské nepokoje stály životy 5000 lidí. Vláda prezidenta Bašára Asada poslala do ulic těžkou techniku krátce po zahájení protestů loni v březnu. Demonstrace pokračovaly také v sobotu, i když v mnoha městech jsou týmy pozorovatelů Ligy arabských zemí. Největší byly v Homsu, Idlibu a Hamá a dle nezávisle neověřitelných opozičních zdrojů o život přišlo 13 osob.~pol
Počet zaměstnaných v Německu vzrostl poprvé nad 41 milionů Berlín 2. ledna (ČTK) - Počet zaměstnaných lidí v Německu vzrostl v loňském roce o 1,3 procenta na 41,04 milionu a poprvé překonal hranici 41 milionů. Oznámil to dnes spolkový statistický úřad. V roce 2010 stoupl počet zaměstnaných o 0,5 procenta. Loňský růst počtu zaměstnaných přišel po dvou letech silné expanze německé ekonomiky. Za finanční krize let 2008 a 2009 zůstal počet zaměstnaných s podporou vládních subvencí zkrácených pracovních úvazků stabilní. Německá ekonomika rostla loni o zhruba tři procenta po zvýšení o 3,6 procenta v roce 2010. V letošním roce se kvůli dopadu dluhové krize v eurozóně a útlumu globální ekonomiky čeká útlum a růst maximálně o jedno procento. Míra nezaměstnanosti v zemi v listopadu klesla na 6,9 procenta, což byla nejnižší úroveň od sjednocení země v roce 1990, údaje za prosinec úřad práce zveřejní v úterý. Pokles nezaměstnanosti zvyšuje soukromou spotřebu Němců, která by nyní měla nahradit ochabující export v roli hlavního motoru největší ekonomiky Evropy.~odb
Příležitostné užívání drog podle vědců nemusí poškodit mozek Washington 4. ledna (ČTK) - Příležitostné užívání drog nemusí způsobit problémy pro fungování mozku ve středním věku. Uvádí to studie britských lékařů, která byla zveřejněna v nejnovějším čísle odborného časopisu American Journal of Epidemiology. Lékaři ale zároveň upozornili, že dlouhodobé užívání drog ve velké míře může duševní funkce vážně poškodit. Lékaři vycházeli z průzkumu mezi 9000 Brity ve věku 50 let, z nichž část užívala marihuanu, amfetaminy, LSD či halucinogenní houby. "Výsledky ukazují, že minulé nebo i současné užívání drog nemusí nutně znamenat selhávání duševních funkcí ve středním věku," zhodnotil výsledky vedoucí studie Alex Dregan. Americký psychiatr John Halpern uvedl, že výsledky studie potvrzují některé dřívější menší výzkumy. V nich se ukázalo, že mozek lidí, kteří přestali užívat drogy, začal během jediného měsíce fungovat stejně jako mozek lidí, kteří tyto látky nikdy nepoužívali. "Mozek je velmi odolný," konstatoval Halpern.~sop~zdr
Benešová zahájila v Brisbane sezonu první výhrou nad Šafářovou Brisbane (Austrálie) 1. ledna (ČTK) - Tenistka Iveta Benešová vstoupila do nového roku vítězstvím 2:6, 7:5 a 7:5 nad Lucií Šafářovou v českém souboji prvního kola turnaje v Brisbane. Osmadvacetiletá rodačka z Mostu porazila svou o čtyři roky mladší krajanku v šestém vzájemném duelu poprvé v kariéře. Benešovou v druhém kole turnaje, který loni vyhrála Petra Kvitová, čeká nejspíš souboj s domácí hvězdou Samanthou Stosurovou. Nasazená jednička a vítězka US Open by podle papírových předpokladů neměla mít na úvod problémy s Anastasií Jakimovovou z Běloruska. Úspěšně se na okruh WTA vrátila Belgičanka Kim Clijstersová, jež bude za dva týdny v Melbourne obhajovat svůj loňský triumf z Australian Open. Bývalá světová jednička, která musela loňskou sezonu ukončit předčasně kvůli zranění už v srpnu, porazila v prvním kole 6:1, 6:4 Rumunku Simonu Halepovou. V hlavní soutěži dvouhry v Brisbane jsou ještě Klára Zakopalová a Barbora Záhlavová-Strýcová, mezi muži Radek Štěpánek. Druhá hráčka světa Kvitová loňský titul neobhajuje, neboť společně s českou mužskou jedničkou Tomášem Berdychem reprezentuje na Hopmanově poháru v Perthu.~spo
Prvním miminkem ve Zlínském kraji je Kryštof Pinďák ze Vsetína Zlín 1. ledna (ČTK) - Prvním miminkem ve Zlínském kraji narozeným v roce 2012 je Kryštof Pinďák ze Vsetína. Chlapec přišel na svět ve vsetínské nemocnici dnes v 01:17. Novorozenec váží 2800 gramů a je prvním dítětem sedmadvacetileté Andrey Vavřínkové. ČTK to řekla porodní asistentka vsetínské nemocnice Alena Kovářová. Podle Kovářové rodila maminka malého Kryštofa spontánně a porod byl bezproblémový. Ve Vsetíně se první dítě loňského roku narodilo až v 13:23. První dítě nového roku přišlo na svět i v Uherském Hradišti. Podle mluvčího tamní nemocnice Jana Karáska se tam ve 03:39 narodila holčička. "Jmenuje se Nikol Jirásková, váží 2,8 kilogramu a měří 48 centimetrů," řekl ČTK Karásek. Ve Zlíně, Kroměříži i ve Valašském Meziříčí na první novorozence roku 2012 stále čekají. První letošní miminko kraje se podle mluvčí hejtmanství Gabriely Sýkorové Dvorníkové podobně jako v minulých letech může těšit na finanční dar 10.000 korun a na plyšovou hračku. "Jeho maminka obdrží od hejtmana kytici. Případné další novorozené miminko ležící s prvním narozeným na pokoji dostane jako pozornost rovněž malý dárek," doplnila Sýkorová Dvorníková. V loňském roce se na první narozené miminko ve Zlínském kraji čekalo déle. Stal se jím nakonec Pavel Halenčák ze Zlína, který v Krajské nemocnici Tomáše Bati přišel na svět v 10:57. O titul prvního narozeného miminka letošního roku v České republice vůbec budou zřejmě soupeřit Vanesa z Karlovarského, Honzík z Plzeňského, Natálie z Jihočeského a Eliška z Jihomoravského kraje. Všechny čtyři děti přišly na svět hned minutu po půlnoci.~sop~mag
V Tanvaldu byl v noci zastřelen  mladý muž, další byl zraněn Tanvald (Jablonecko) 1. ledna (ČTK) - V Tanvaldu na Jablonecku byl v noci při potyčce zastřelen dvaadvacetiletý muž. Střelné poranění má i jeho o dva roky starší bratr. Podezřelým je třiašedesátiletý muž, kterého policie zadržela. ČTK to dnes řekla policejní mluvčí Ludmila Knopová. Neštěstí se stalo krátce před 01:30 v Krkonošské ulici. Policie nyní případ vyšetřuje jako pokus o vraždu. Knopová dodala, že zatím nikdo nebyl obviněn.~zak
Na burzách v USA se v pondělí neobchodovalo Upozorňujeme odběratele, že na finančních trzích ve Spojených státech se v pondělí kvůli státnímu svátku neobchodovalo.~bur~bup
Výsledky semifinále mistrovství světa hokejistů do 20 let Mistrovství světa hokejistů do 20 let v Calgary: Semifinále: Švédsko - Finsko 3:2 po sam. nájezdech (0:1, 0:1, 0:2 - 0:0) Branky a nahrávky: 44. Karlsson (Larsson, Friberg), 59. Friberg (Sundström), rozhodující sam. nájezd Friberg - 19. Ruuttu (Aaltonen, Barkov), 36. Armia. Rozhodčí: Reiber (Švýc.), Zalaski - Carlson, Murchison (všichni Kan.). Vyloučení: 0:8. Využití: 1:0. Diváci: 15.690.   Kanada - Rusko 5:6 (0:2, 1:3, 4:1) Branky a nahrávky: 23. Connolly (F. Hamilton, Huberdeau), 50. D. Hamilton (Scheifele, Strome), 50. Schwartz (Gallagher), 52. Gallagher (D. Hamilton), 55. Gormley (Gallagher) - 8. Kuzněcov (Jakupov), 14. Nestěrov (Želďakov), 25. Kuzněcov (Chochlačev, Jakupov), 29. Kuzněcov (Jakupov, Sergejev), 31. Chochlačev (Kuzněcov, Jakupov), 48. Kučerov (Grigorenko, Zemčenko). Rozhodčí: Croft (USA), Rönn (Fin.) - Schrader (Něm.), Woodworth (USA). Vyloučení: 5:8, navíc Jenner 5 min. a do konce utkání, Huberdeau (oba Kan.) 2x 10 min. Využití: 2:2. Diváci: 19.289.~spo
Tenistka Hradecká v Aucklandu uspěla ve dvouhře i čtyřhře Auckland (N. Zéland) 2. ledna (ČTK) - Fedcupová vítězka Lucie Hradecká zahájila nový tenisový rok úspěšně. V prvním kole turnaje v Aucklandu porazila šestadvacetiletá Češka i zásluhou deseti es 6:4, 3:6 a 6:2 Italku Albertu Briantiovou. Hradecká dnes na Novém Zélandu nezaváhala ani ve čtyřhře. Společně s tradiční partnerkou Andreou Hlaváčkovou porazily 6:1, 6:4 švédský pár Sofia Arvidssonová, Johanna Larssonová.~spo
Čtyři mrtví při explozi v muničním skladu v Turecku Ankara 2. ledna (ČTK) - Smrt čtyř zaměstnanců si vyžádal výbuch, který dnes otřásl muničním skladem turecké armády. Příčina exploze se teprve vyšetřuje. S odvoláním na místní úřady o tom informovala agentura AP. Ranní výbuch vyvolal rozsáhlý požár, který zachvátil čtyřpodlažní vojenský objekt v provincii Kirikkale ve středu země. Ve stejné provincii v roce 1997 výbuch poničil továrnu na výrobu zbraní a následný požár trval několik dní. Tisíce lidí byly tehdy evakuovány z obavy, že se oheň rozšíří do obytných čtvrtí.~pol
Týden.cz: ČSSD se u soudu ohradí proti všem 14 reformním zákonům Praha 3. ledna (ČTK) - Sociální demokracie podá do konce týdne stížnost k Ústavnímu soudu - ohradí se proti všem 14 reformním zákonům, jejichž projednání v listopadu bojkotovala ve sněmovně několikadenními obstrukcemi. Uvedl to dnes server Týden.cz. Jde například o důchodovou, zdravotní a sociální reformu i zvýšení DPH, píše web. Opozici se nelíbí, že projednávání jednotlivých zákonů bylo v dolní komoře sloučeno, poslanci prý nedostali dostatečný prostor se vyjádřit. Konkrétně sociální demokraté napadnou i novou povinnost nezaměstnaných vykonávat po dvou měsících na podpoře veřejnou službu, dodává Týden.cz. Stížnost podá podle serveru skupina poslanců v čele s předsedou ČSSD Bohuslavem Sobotkou. "Už to jen finalizuji a dělám drobné úpravy," cituje web stranického právníka Radovana Suchánka. Odborník na ústavní právo Jan Kysela si ale podle Týdne.cz nemyslí, že sloučením rozpravy automaticky byla porušena ústava. Kritiku ČSSD již dříve odmítli i politici z vládní koalice, kteří reformu i způsob jejího projednání prosadili. Další část ústavní stížnosti ČSSD se bude podle serveru zabývat obsahem dvou konkrétních opatření, které sociální demokracie kritizuje - nucené přeregistrace zdravotnických zařízení a povinnosti pro nezaměstnané vykonávat veřejnou službu. "První opatření je zbytečným obtěžováním až šikanou ze strany veřejné moci a zásahem do nabytých práv, a tedy do právní jistoty. Povinnost vykonávat veřejnou službu zase porušuje právo na zaopatření v nezaměstnanosti, a je tedy proti Listině i mezinárodním smlouvám," řekl Týdnu.cz právník ČSSD. Ministr práce a sociálních věcí a autor reformy Jaromír Drábek ale tuto argumentaci odmítá. "Jsem přesvědčen, že úprava veřejné služby je v souladu s ústavním pořádkem naší země," cituje ho on-line deník. Ústavní soud již dříve obdržel návrh poslanců ČSSD na zrušení několika klíčových ustanovení první části zdravotnické reformy. Sociální demokraté konkrétně napadli zákon o veřejném zdravotním pojištění, který rozdělil péči na základ a nadstandard. Kritizují také zvýšení poplatku za pobyt v nemocnici z 60 na 100 korun.~zak~pol~pod
Prvním dítětem Moravskoslezského kraje je Marie Ludmila z Ostravy Ostrava 1. ledna (ČTK) - První letošní dítě v Moravskoslezském kraji se narodilo v 01:05 v Městské nemocnici v Ostravě. Holčička, která se jmenuje Marie Ludmila, váží 2550 gramů a měří 47 centimetrů. "Je zdravá, všechno je v pořádku. Holčička už má dva bratry, jeden z nich se narodil před pěti lety na Silvestra," řekl ČTK mluvčí nemocnice Jiří Maléř. Kromě Ostravy se do 08:00 rodily v kraji další děti jen v Krnově, Havířově a Karviné. "První dítě v Krnově se narodilo v 01:38. Je to chlapec Filip," sdělila mluvčí nemocnice Eva Kijonková. Pracovníci havířovské porodnice informovali, že se u nich narodily dvě děti. Prvním byla v 02:10 holčička Anita. V Karviné přišly na svět dokonce tři děti, první z nich se narodilo asi v 06:00 doma. Město Ostrava odmění první dítě a jeho maminku zlatou mincí, plyšovou hračkou a bonboniérou. Mluvčí města Michal Bayer informoval, že předávat se bude zřejmě 2. ledna. Karvinská mluvčí Šárka Swiderová řekla, že matka prvního občánka dostane od města poukázku na lázeňské služby a děťátko věcný dárek.~sop~mag
Hasiči v Olomouckém kraji likvidovali jen menší požáry Olomouc 1. ledna (ČTK) - Pouze menší požáry museli v souvislosti s oslavami konce roku likvidovat hasiči v Olomouckém kraji. Od sobotního večera vyjížděli k 15 událostem, ve většině případů šlo o hořící plastové či plechové kontejnery. Záchranáři zaznamenali celkem 80 výjezdů, dva lidé byli zraněni v souvislosti s petardami. V nemocnicích také skončilo pět opilých dětí. K prvnímu zásahu v letošním roce vyjížděli hasiči do Krasic u Prostějova 14 minut po půlnoci. "Od zábavní pyrotechniky zde vznikl požár vysokých keřů. V následujících dvou hodinách vyjely další jednotky celkem devětkrát, a to kromě dvou událostí vždy k likvidacím požárů. Opět hořící kontejnery," uvedl krajský mluvčí hasičů Zdeněk Hošák. V Přerově hasiči u jednoho z hypermarketů likvidovali požár matrace, v Olomouci rovněž od zábavní pyrotechniky nastalo menší zahoření v baru sousedícím s centrální stanicí hasičů ve Schweitzerově ulici. Dobrovolní hasiči před půlnocí v Mohelnici na Šumpersku odchytávali psa, který ohrožoval rodinu s dětmi. Zvíře skončilo v útulku. V Olomouci dnes časně ráno vyprošťovali zaklíněnou nohu osoby ve dveřích domu v Přichystalově ulici. Žádné závažné zranění v souvislosti s oslavami konce roku nezaznamenali ani záchranáři. "Měli jsme za noc celkem 80 výjezdů, z toho dvě v souvislosti s petardami. Na Konicku utrpěl poranění hlavy a obličeje šestačtyřicetiletý muž, kterého jsme převezli do prostějovské nemocnice. V přerovské nemocnici skončil s popáleným hrudníkem dvaatřicetiletý muž," řekl dnes ČTK náměstek krajské záchranné služby Jan Weinberg. Záchranáři museli také převézt do nemocnic pět opilých dětí ve věku 15 až 17 let, pocházely z Přerovska, Prostějovska a Olomoucka. Bez větších následků pocítili oslavy konce roku zdravotníci ve Fakultní nemocnici v Olomouci. Podle jejího mluvčího Egona Havrlanta ošetřovali lékaři ambulantně pouze jedno lehčí popálení prstů způsobené petardou. Nejtragičtějším případem posledního dne roku tak v Olomouckém kraji zůstává podvečerní nehoda dvou osobních aut na rychlostní silnici R35 z Mohelnice na Olomouc. Zemřel při ní sedmdesátiletý muž, jeho spolujezdkyně utrpěla těžké zranění.~zak~zdr~spl~mag
Výsledky World Hockey Challenge hokejistů do 17 let World Hockey Challenge hokejistů do 17 let v Kanadě: Skupina B: ČR - Rusko 2:3 (1:0, 1:1, 0:2) Branky: 6. Zdráhal, 28. Vrána - 24. Gavrikov, 47. Barbašev, 56. Fiščenko. USA - Výběr Kanady West 7:3 (2:1, 2:1, 3:1).   Skupina A: Švédsko - Německo 5:2 (4:1, 0:0, 1:1), Výběr Kanady Atlantic - Výběr Kanady Ontario 0:3 (0:0, 0:2, 0:1).~spo
Ceny ropy v Asii kvůli napětí kolem Íránu rostou Singapur 3. ledna (ČTK) - Ceny ropy první obchodní den v novém roce v Asii rostou a připsaly si více než dolar. Důvodem je napětí mezi západními zeměmi a Íránem, které by mohlo způsobit přerušení dodávek ropy. Aktivita ve zpracovatelském sektoru Číny pak mírně rostla, což by mohlo zvýšit poptávku po ropě. Kolem 6:40 SEČ cena severomořské ropy Brent stoupla o 1,27 dolaru na 108,65 dolaru za barel. Americká lehká ropa WTI ve stejnou dobu zdražila o 1,71 dolaru na 100,54 dolaru za barel, napsala agentura Reuters. Íránská armáda v pondělí v rámci námořních manévrů vyzkoušela raketu dlouhého doletu. Podle agentury IRNA šlo o raketu typu země-moře a podařilo se s ní zničit určené cíle v Perském zálivu. Šéf íránského námořnictva poté dodal, že test ukázal, že země má plně pod kontrolou Hormuzský průliv, který je důležitou trasou pro přepravu ropy. Írán již dříve pohrozil uzavřít průliv, pokud západ zavede vůči zemi nové sankce kvůli jeho jadernému programu. Aktivita ve velkých čínských zpracovatelských firmách se v prosinci mírně zvýšila. To zmírnilo obavy z prudkého zpomalení růstu druhé největší ekonomiky světa, které by mělo negativní dopad i na poptávku po ropě. Investoři se tento týden zaměří hlavně na statistické údaje ze Spojených států. Nejdůležitější bude páteční zpráva o vývoji nezaměstnanosti za prosinec. Ropa se loni zařadila mezi komodity s nejlepším výkonem. Cena ropy Brent se zvýšila o 13 procent na rekordní průměrné ceně téměř 111 dolarů za barel. WTI zdražila o více než o osm procent. Ropu loni podpořily nepokoje v Severní Africe a na Blízkém východě, které narušily dodávky.~bur~ene~sur~buk~che
Basketbalisté Oklahomy vyhráli i pátý zápas sezony NBA New York 1. ledna (ČTK) - Basketbalisté Oklahoma City dokázali vyhrát i pátý zápas ve zkrácené sezoně NBA. Tým Thunder zdolal doma 107:97 Phoenix a útočí na klubový rekord. O pátou výhru v řadě se postarali především střelec 18 bodů Russell Westbrook a Daequan Cook, jenž v prvním poločase nastřílel čtyři trojky v rychlém sledu a pomohl domácím k náskoku. Pokud Oklahoma uspěje i v šestém zápase od začátku sezony, vyrovná klubový rekord z ročníku 1998/99, jenž shodou okolností také začal kvůli výluce později. Dva dny poté, co střelou se závěrečným klaksonem rozhodl o vítězství nad Dallasem, zaznamenala opora Oklahomy Kevin Durant pouze 12 bodů. Durant tak neuspěl ve své snaze zopakovat jako první výkon Michaela Jordana, který před čtvrtstoletím nastřílel minimálně 30 bodů ve všech pěti úvodních duelech sezony. Skvělý debut v ročníku prožil Andrew Bynum z Los Angeles Lakers, jenž nemohl v prvních čtyřech utkáních nastoupit kvůli trestu z play off. Bynum nastřílel 29 bodů, přidal 13 doskoků a výrazně tak pomohl k výhře kalifornského celku 92:89 nad Denverem. "Neměl jsem moc velká očekávání. Chtěl jsem jen prostě hrát agresivně a po šesti minutách jsem skoro nemohl dýchat. Asi mi to bude ještě nějaký čas trvat," uvedl navzdory vydařenému výkonu Bynum. Lakers po dvou porážkách v sezoně vyhráli už třetí zápas za sebou. San Antonio porazilo 104:89 Utah a dalo svému kouči Greggu Popovichovi 800. vítězství v NBA. "Necítím se tak starý, jako vy vypadáte," odpověděl Popovich na otázku novináři, který se ho ptal, zda hranice 800 výher znamená, že kouč stárne. Kouč Spurs dosáhl na tuto metu jako 14. trenér v historii. Vítězství mohl slavit také trenér Detroitu Lawrence Frank, jenž na něj čekal dvacet zápasů od dubna roku 2009. Frank tehdy zakončil porážkou sezonu s New Jersey a v novém ročníku byl po šňůře 16 proher za sebou odvolán. Až do Silvestra se navíc neradoval z výhry ani na lavičce Pistons, kteří třikrát v úvodu sezony prohráli a černou šňůru svého kouče ukončili až vítězstvím 96:88 proti Indianě.~spo
Koruna na začátku roku stagnuje k euru, k dolaru mírně ztrácí Praha 2. ledna (ČTK) - Česká měna v úvodu nového roku stagnovala vůči euru a nepatrně oslabila k americkému dolaru. Krátce po 11:00 koruna k euru stála na 25,49 Kč/EUR a proti pátku tak byla o haléř silnější. Vůči dolaru si naopak pohoršila o tři haléře na 19,68 Kč/USD, vyplývá z údajů serveru Patria Online. "Koruna ještě těsně před koncem roku stihla posílit a nový rok tak začíná na hladině 25,50 Kč/EUR. Lepší výsledek domácího indexu nákupních manažerů by neměl na trh mít výrazný vliv," uvedl analytik Patria Finance Tomáš Vlk. Dodal, že akcie na evropském kontinentě začaly směrem vzhůru, což je pro středoevropské měny pozitivní. Zdá se ale, že jejich reakce nebude velká. Polský zlotý začíná rok podobně jako koruna v klidu, ovšem na rozdíl od ní po předchozím oslabení. Maďarský forint zakončil rok také oslabením a pod mírným tlakem je i dnes, doplnil Vlk.   Podle Vladimíra Pikory z Next Finance dnes bude trh klidný. "V Londýně a New Yorku se neobchoduje. Kurzem bude hýbat jen Frankfurt. Vývoj v regionu ale přesto zůstává pro korunu nepříznivý. Technický vývoj je ale koruně naopak nakloněn," poznamenal Pikora. Marek Dřímal z Komerční banky uvedl, že v horizontu nejbližších měsíců jednoznačně převažují rizika na straně slabší koruny. Důvodem je především nepříznivé vnější prostředí, očekávaná stagnace či dokonce zvyšující se pravděpodobnost poklesu zahraniční poptávky. Euro se krátce po 11:00 obchodovalo na 1,2949 USD/EUR. Index nákupních manažerů v eurozóně byl potvrzen na předběžných hodnotách, zpráva by tedy měla být pro trh neutrální, podotkl Vlk.~bur~bup
Výsledky tenisového turnaje mužů a žen v Brisbane Tenisový turnaj mužů a žen v Brisbane (tvrdý povrch): Muži (dotace 434.250 dolarů): Dvouhra - 1. kolo: Štěpánek (6-ČR) - Ebden (Austr.) 6:4, 3:6, 6:3, Nišikori (5-Jap.) - Stebe (Něm.) 3:6, 6:1, 6:4, Ito (Jap.) - Mitchell (Austr.) 6:4, 6:2, Giraldo (Kol.) - Millman (Austr.) 6:3, 6:3, Nieminen (Fin.) - Levine (USA)  7:6 (7:4), 6:2.   Ženy (dotace 655.000 dolarů): Dvouhra - 2. kolo: Petkovicová (2-Něm.) - Záhlavová-Strýcová (ČR) 7:6 (7:2), 6:0, Schiavoneová (3-It.) - Voskobojevová (Kaz.) 6:4, 6:4.~spo
Výsledky semifinále mistrovství světa hokejistů do 20 let Mistrovství světa hokejistů do 20 let v Calgary: Semifinále: Švédsko - Finsko 3:2 po sam. nájezdech (0:1, 0:1, 2:0 - 0:0) Branky a nahrávky: 44. Karlsson (Larsson, Friberg), 59. Friberg (Sundström), rozhodující sam. nájezd Friberg - 19. Ruuttu (Aaltonen, Barkov), 36. Armia. Rozhodčí: Reiber (Švýc.), Zalaski - Carlson, Murchison (všichni Kan.). Vyloučení: 0:8. Využití: 1:0. Diváci: 15.690.   Kanada - Rusko 5:6 (0:2, 1:3, 4:1) Branky a nahrávky: 23. Connolly (F. Hamilton, Huberdeau), 50. D. Hamilton (Scheifele, Strome), 50. Schwartz (Gallagher), 52. Gallagher (D. Hamilton), 55. Gormley (Gallagher) - 8. Kuzněcov (Jakupov), 14. Nestěrov (Želďakov), 25. Kuzněcov (Chochlačev, Jakupov), 29. Kuzněcov (Jakupov, Sergejev), 31. Chochlačev (Kuzněcov, Jakupov), 48. Kučerov (Grigorenko, Zemčenko). Rozhodčí: Croft (USA), Rönn (Fin.) - Schrader (Něm.), Woodworth (USA). Vyloučení: 5:8, navíc Jenner 5 min. a do konce utkání, Huberdeau (oba Kan.) 10 min. Využití: 2:2. Diváci: 19.289.~spo
Dukovany loni zvýšily dodávky proudu o 1,3 pct. na 14,369 TWh Dukovany (Třebíčsko) 2. ledna (ČTK) - Jaderná elektrárna Dukovany na Třebíčsku loni v meziročním porovnání zvýšila výrobu elektřiny o 1,3 procenta na 14,369 terawatthodin (TWh). Byl to druhý nejlepší výkon v její téměř sedmadvacetileté historii. Roční plán výroby byl splněn na 100,32 procenta, řekl dnes ČTK mluvčí elektrárny Petr Spilka. Rekord Dukovan představuje 14,43 TWh proudu. Je z roku 2008, který byl přestupný. "Do překonání rekordu nám loni chyběl právě ten jeden den," poznamenal mluvčí. Výkon dukovanských bloků se postupně zvyšuje ze zhruba 460 megawattů (MW) na 500 MW, ale s modernizací jsou spojeny delší odstávky. Běžně se reaktory odstavují kvůli výměně části jaderného paliva a revizím na necelý měsíc. Kvůli zvyšování výkonu ale blok stojí i víc než dvojnásobnou dobu. Minulý rok se delší odstávka týkala bloku číslo jedna. Trvala 77 dní, skončila 13. listopadu. Loni v dubnu musel být také dvakrát neplánovaně odstaven blok číslo čtyři, aby mohly být opraveny netěsnosti v primárním okruhu. Vyšší výkon 500 MW už mají tři ze čtyř dukovanských bloků. Poslední blok bude modernizován v příštím roce. Celá elektrárna pak bude mít instalovaný výkon 2000 MW, jaký má i mladší jaderná elektrárna Temelín.~ene~efm
Tříkrálová sbírka na jihu Moravy pomůže dětem i lidem bez domova Brno 2. ledna (ČTK) - Výnos z letošní Tříkrálové sbírky použije Diecézní charita Brno na pomoc dětem, těžce nemocným i lidem bez domova. Z vybraných peněz zamýšlí například v Tišnově vybavit nízkoprahové zařízení pro děti a mládež, v Rajhradu zaplatit poradnu, která je součástí hospicové péče, a rekonstruovat denní centrum pro bezdomovce v Brně. Diecézní charita Brno pokrývá jih Moravy a část kraje Vysočina. Loni tam dárci koledníkům věnovali 17 milionů korun, řekla ČTK mluvčí Diana Tuyet-Lan Kosinová. Charita peníze rozděluje tak, aby se za ně uskutečnil nejméně jeden záměr v každém okrese. Na Znojemsku letos chce podpořit sociální poradenství pro lidi zadlužené a v existenčních potížích. Z darů by se také měl provozovat ve městě charitní šatník. V Břeclavi chce příspěvek použít na provoz dobrovolnického centra, z peněz by se například měla platit školení pro dobrovolníky. Na Blanensku mají peníze podpořit výjezdní krizový tým. Letos bude města a vesnice diecéze obcházet 3700 kolednických skupinek. Sbírka začne dnes mší v brněnské katedrále na Petrově. Skončí 14. ledna. Uskuteční se podvanácté. Za tu dobu se stala největší sbírkovou akcí charity v zemi. Jen v brněnské diecézi se za dobu vybralo 128 milionů korun. Z loňského výtěžku platila charita například provoz centra pro lidi bez domova v Bratislavské ulici v Brně, nakupila polohovací lůžka pro hospic v Rajhradě u Brna, zaplatila tábor dětem z azylových domů pro matky s dětmi a provozovala centrum pro seniory v Němčičkách na Blanensku.~sop
Výsledky tenisového turnaje mužů a žen v Brisbane Muži: Dvouhra - 1. kolo: Simon (2-Fr.) - Sweeting (USA) 6:3, 6:4, Tomic (8-Austr.) - Benneteau (Fr.) 6:2, 4:6, 7:5, Muller (Luc.) - Mello (Braz.) 6:7 (3:7), 7:6 (7:4), 6:3. Čtyřhra - 1. kolo: Haas, Štěpánek (Něm./ČR) - Dlouhý, Melo (ČR/Braz.) 6:1, 7:6 (7:2).   Ženy: Dvouhra - 1. kolo: Bratčikovová (Rus.) - Zakopalová (ČR) 1:6, 6:4, 7:5, Stosurová (1-Austr.) - Jakimovová (Běl.) 6:2, 6:3, Jankovičová (6-Srb.) - Suárezová (Šp.) 6:4, 6:2, Kanepiová (Est.) - Panovová (Rus.) 7:5, 3:6, 6:2. Čtyřhra - 1. kolo: Benešová, Záhlavová-Strýcová (2-ČR) - Kingová, Krajicková (USA/Niz.) 6:7 (6:8), 6:4, 11:9.~spo
První letošní dítě se v Olomouckém kraji narodilo v Olomouci Olomouc 1. ledna (ČTK) - Prvním dítětem, které letos přišlo na svět v Olomouckém kraji, je Marek Mareništiak z Bystrovan u Olomouce. Narodil se ve 04:54 hodin po silvestrovské půlnoci v největší porodnici kraje ve Fakultní nemocnici v Olomouci. Při porodu vážil 4,5 kilogramu a měřil 54 centimetrů. Matka i dítě jsou v pořádku, řekl dnes ČTK mluvčí nemocnice Egon Havrlant. První letošní děti už hlásí také další dvě zdravotnická zařízení v Olomouckém kraji. V Jeseníku se v 05:49 narodil chlapeček Pavel, vážil 3,6 kilogramu a měřil 51 centimetrů. V porodnici ve Šternberku na Olomoucku se v 06:01 narodila holčička Anička s mírami 3,2 kilogramu a 48 centimetrů. "V nemocnici v Prostějově, Přerově a v Šumperku se dosud žádné miminko nenarodilo," řekla ČTK Hana Szotkowská, mluvčí skupiny Agel, pod kterou tyto nemocnice spadají.~sop~mag
Asociace odpadového hospodářství dostala od ÚOHS pokutu 396.000 Brno 2. ledna (ČTK) - Česká asociace odpadového hospodářství dostala od antimonopolního úřadu pokutu 396.000 korun za ovlivňování cen v oboru. Pokuta je pravomocná. Asociace pochybení uznala a proti rozhodnutí se neodvolala. Pokutu má zaplatit do konce ledna, zjistila ČTK z webu Úřadu pro ochranu hospodářské soutěže (ÚOHS). Úřadu vadilo, že asociace v letech 2004 až 2008 pravidelně stanovovala a vyhlašovala očekáváný procentní nárůst cen v oboru. Ten pak rozesílala svým členům a konkurenci. Podle úřadu tento postup vedl k narušení hospodářské soutěže. Asociace má kolem stovky členů. Jsou mezi nimi i klíčové firmy v oboru. Vypočítaný index nárůstu nákladů měl pro ně informativní funkci. Členové asociace jej podle ÚOHS dál využívali při jednání s klienty na podporu svých návrhů na modifikaci ceny. Někteří prohlášení asociace zasílali i svým zákazníkům. "Obzvláště nebezpečné pro hospodářskou soutěž jsou nejrůznější snahy sdružení soutěžitelů směřující k ovlivňování cen, obchodních podmínek apodobně u svých členů. I jen pouhá existence adresného cenového doporučení ze strany sdružení vede k tomu, že následné chování soutěžitelů na trhu nevyplývá z jejich samostatné a nezávislé úvahy, nýbrž je ovlivněno ze strany sdružení," uvedl ÚOHS ve svém rozhodnutí. Asociace za porušení zákona o ochraně hospodářské soutěže mohla dostat od ÚOHS pokutu až deset milionů korun. Úřad konstatoval, že porušení zákona, které řešil, bylo velmi závažně. Nejdříve sankci vyměřil na téměř půlmilionovou. Vzhledem k tomu, že asociace své pochybení uznala, snížil ji o 20 procent.~ekl
Akcie v USA zahájily nový rok růstem, euro posílilo New York 4. ledna (ČTK) - Americké akcie první obchodní den v novém roce posílily. Trhy táhla vzhůru naděje na oživení globálního ekonomického růstu po příznivé statistice z Německa a Číny. Analytici však upozorňují, že není jisté, zda si trhy růst udrží. Index Dow Jones v úterý stoupl o 179,82 bodu, tedy 1,47 procenta, na 12.397,38 bodu. Širší index Standard & Poor's 500 vzrostl o 19,46 bodu, čili 1,55 procenta, na 1277,06 bodu, což byl nejvyšší závěr od konce října. Index technologického trhu Nasdaq posílil o 43,57 bodu, neboli 1,67 procenta, na 2648,72 bodu. "Ze zahraničí přišla dobrá ekonomická čísla a lidé mají v novém roce hotovost pro investování, což vyhnalo ceny vzhůru," uvedl obchodník OakBrook Investments Giri Cherukuri. "Je to dobrý začátek, ale budeme muset čekat a sledovat trend." Příznivou náladu rovněž posílily údaje z USA, které ukázaly, že výdaje ve stavebnictví a aktivita v průmyslu byly lepší, než se čekalo. Nejlépe si vedly firmy zaměřené na výrobu materiálů a finanční firmy, které naopak v minulém roce zaostávaly. Bankovní index KBW posílil o 3,3 procenta. Akcie ocelárny U.S. Steel, které loni ztratily více než polovinu tržní hodnoty, posílily o 6,5 procenta. Akcie společnosti McDonald's klesly o 1,5 procenta. Firma se loni zařadila naopak mezi tituly s nejvyšším růstem v rámci indexu Dow Jones. Nejnovější statistické údaje vytáhly vzhůru i euro, protože podpořily zájem o rizikovější investice. Své zisky pak euro zvýšilo ještě krátce po zveřejnění zápisu z posledního zasedání měnového výboru centrální banky USD (Fed), který naznačil, že úrokové sazby v USA by mohly zůstat na nízké úrovni déle, než se čeká. Podle investorů však kvůli evropské dluhové krizi a slabému růstu zůstane euro i nadále pod tlakem. V závěru obchodování euro vůči dolaru stouplo o 0,9 procenta na 1,3054 USD. K jenu vzrostlo o 0,8 procenta na 100,16 JPY. Dolar k jenu oslabil o 0,3 procenta na 76,64 JPY, napsala agentura Reuters.~bur~bup
V horských částech Libereckého kraje radí silničáři opatrnost Liberec 1. ledna (ČTK) - Jízdu se zvýšenou opatrností doporučují dnes motoristům silničáři v Libereckém kraji. V Krkonoších a v Jizerských horách leží na vozovkách nižší třídy vrstva sněhu s posypem, v Krkonoších i zledovatělá. Před sněhem silničáři varují i na cestách v okrese Jablonec nad Nisou. Na rozbředlý sníh tam mohou narazit také na hlavních tazích. Vyplývá to z informací Ředitelství silnic a dálnic ČR. V dalších částech Libereckého kraje jsou nyní silnice většinou mokré. Jízdu ale může na řadě míst zkomplikovat mlha nebo mrholení. Podle předpovědi dnes bude zataženo až oblačno, občas s deštěm a mrholením. Teploty se budou pohybovat nad nulou, a to i na horách.~met
Upozornění, 2.1.~pol~pod
Ceny potravinářských surovin - 2. ledna Kvůli pondělnímu svátku ve Velké Británii a USA nevydáme hodnoty komodit.~bur~buk
Prezidentské volby v Egyptě budou prý po referendu o ústavě Káhira 2. ledna (ČTK) - Prezidentské volby v Egyptě se uskuteční po referendu o nové ústavě, přičemž kandidáty na nejvyšší post v zemi bude možné jmenovat od dubna. S odvoláním na informace deníku Al-Ahrám to dnes na webu uvedla televize Al-Arabíja. Od 11. února, kdy byl svržen prezident Husní Mubarak, Egyptu vládne armáda. Mnozí Egypťané generály kritizují za to, že předání moci do rukou civilní vlády nepostupuje dost rychle. V zemi v současnosti probíhají parlamentní volby; termín těch prezidentských však skoro rok od začátku protestů, které smetly Mubarakův režim, zůstává neznámý. Soudce Muhammad Attíja, který je ministrem pro parlamentní záležitosti, deníku Al-Ahrám řekl, že proces jmenování kandidátů na úřad hlavy státu začne v dubnu. Kritéria, která mají uchazeči splňovat, prý zůstala nezměněna: musí jim být více než 40 let a shodnout se na nich musí nejméně 30 zákonodárců nebo 30.000 občanů z 15 různých governorátů. Samy prezidentské volby se prý neuskuteční dřív než referendum o nové egyptské ústavě. Návrh základního zákona má vypracovat nové ústavodárné shromáždění. To ale prý vznikne až poté, co se na prvních schůzích sejdou obě komory nově zvoleného parlamentu.   Tříetapové volby do jeho dolní komory by měly v zemi skončit 10. ledna. O složení jeho horní komory - Poradní rady (Šúrá) - budou podle nedělního armádního výnosu Egypťané rozhodovat od 29. ledna ve dvou etapách, přičemž druhá fáze druhé etapy by se měla konat 22. února. V novém složení se má Šúrá poprvé sejít 28. února. Egyptské úřady původně počítaly s tříetapovými volbami do Šúrá s koncem plánovaným až na 12. března. Nejmenovaný vládní zdroj agentury Reuters ale prý již v prosinci uvedl, že justice souhlasila s plánem zorganizovat volby do Šúrá místo ve třech etapách jen ve dvou.  Vládnoucí egyptská Nejvyšší rada ozbrojených sil (SCAF) po masových protestech proti vojenské vládě v listopadu oznámila, že moc předá do konce června. Nepokoje však neutichly. Při střetech mezi bezpečnostními silami a demonstranty žádajícími rychlejší odchod armády bylo na přelomu listopadu a prosince podle agentury Reuters zabito 59 lidí.~pol~for
Z izraelské Teva Pharmaceuticals odchází její šéf Janai Tel Aviv 2. ledna (ČTK) - Z čela izraelské farmaceutické společnosti Teva Pharmaceutical Industries odejde v květnu její prezident a generální ředitel Šlomo Janai (59), který řídil největšího světového výrobce generických léků pět let. Nahradí jej bývalý manažer americké firmy Bristol-Myers Squibb Jeremy Levin (58), sdělila společnost, která působí rovněž v České republice. Za Janaiova působení se tržby společnosti zvýšily na letos odhadovaných 22 miliard dolarů (435 miliard Kč) z 8,4 miliardy USD v roce 2006. Firma sdělila, že Janai chce svou kariéru "dovést do nové fáze". Podle izraelských médií by se mohl bývalý generál zapojit do politiky. Levin pracuje v globálním farmaceutickém průmyslu přes 25 let. Podle Tevy má velké zkušenosti s marketingem, výzkumem a tvorbou aliancí. Je ideální pro to, aby "vedl Tevu do nové fáze růstu," uvedla firma. Teva působí v 60 zemích světa a její tržní hodnota se nyní pohybuje kolem 36 miliard dolarů. V posledních letech tradiční výrobu kopií patentovaných léků rozšířila i o vlastní značkové produkty. V České republice patří mezi pět největších farmaceutických společností a vlastní zde bývalé firmy Galena a Pliva-Lachema.~che~efm
Kuba přispěl asistencí k vítězství Ottawy nad New Jersey New York 3. ledna (ČTK) - Český obránce Filip Kuba přispěl v pondělním utkání NHL jednou asistencí k výhře Ottawy 3:2 v prodloužení nad New Jersey. Senators ve třetí třetině smazali dvoubrankové manko a obrat dokonali v čase 64:00, kdy se prosadil Daniel Alfredsson. U vítězné trefy sehrál důležitou úlohu i Milan Michálek, který stínil brankáři Martinu Brodeurovi ve výhledu. Asistenci u prvního gólu Devils zaznamenal Petr Sýkora.~spo
Na jihu Moravy se čtyři lidé včetně dětí zranili pyrotechnikou Brno 1. ledna (ČTK) - Oslavy příchodu nového roku letos na jihu Moravy poznamenala zranění zábavní pyrotechnikou. Poranila čtyři lidi včetně dvou dětí. Pětiletého chlapce v Říčkách na Brněnsku zranila petarda v obličeji, osmiletému hochovi v Brně lehce poranila oko. Stejně dopadl osmnáctiletý mladík v Brně. V Dambořicích na Hodonínsku rachejtle vybuchla třiadvacetiletému muži v ruce, informovala mluvčí záchranné služby Barbora Zuchová. Záchranáři vyjížděli v noci ke 183 případům, loni jich bylo 110. Letos však neošetřovali nikoho se smrtelným nebo těžkým zraněním. Klidnou noc na silvestrovské poměry zažili i jihomoravští hasiči. Zhruba hodinu před půlnocí vyjížděli k nehodě dvou aut do Rakovecké ulice v Brně-Bystrci, jeden vůz byl na střeše. Záchranáři odtud odvezli čtyři zraněné. Další řidič utrpěl úraz hodinu po půlnoci v Moravanech u Brna, narazil do stromu, informovali hasiči na svém webu. Od silvestrovského večera vyjížděli hasiči asi k deseti požárům, obvykle však hořely popelnice, kontejnery či uskladněné odpadky. V Durďákově ulici v brněnské čtvrti Černá Pole hasili deset tújí. V Hevlíně na Znojemsku hořela stodola a v Ivanovicích na Hané balíky slámy. Záchanáři měli podle Zuchové nejvíc zásahů v Brně, a to 50 procent. Ošetřili 35 úrazů, vyjížděli ke dvěma dopravním nehodám, 11 lidem bez zranění, ale pod vlivem alkoholu a ke třem napadením.~zak~zdr~spl~mag
Avízo, 5.1.: TK po jednání rady města Plzně. Na programu je... Plzeň - 13:00 TK po jednání rady města Plzně. Na programu je mimo jiné novela vyhlášek o místním poplatku za užívání veřejného prostranství a vyhlášky o místním poplatku ze psů, jednání o rozšíření zóny placeného parkování a návrh úpravy režimu placeného parkování v historické části města, oživení centrální oblasti města, strategie společnosti Plzeňské městské dopravní podniky do roku 2016 a další. Místo: magistrát, náměstí Republiky 1 Pramen: mluvčí magistrátu Zdeňka Kubalová, tel.~den~pol~pod
Křížové kurzy hlavních světových měn 07:30 SEČ, 2. ledna Upozorňujeme redakce, že kvůli dnešnímu svátku ve Velké Británii i USA nevydáme křížové kurzy hlavních světových měn.~bur~bup
Na trzích v Japonsku se dnes neobchodovalo Upozorňujeme odběratele, že na akciových trzích v Japonsku se kvůli novoročnímu svátku dnes neobchodovalo.~bur~bup
V Ostrově se narodila holčička minutu po půlnoci Karlovy Vary 1. ledna (ČTK) - Jen minutu po půlnoci se narodilo dnes na Nový rok první dítě v Karlovarském kraji. V nemocnici v Ostrově na Karlovarsku přišla na svět mamince z Chodova holčička Vanesa. O titul prvního dítěte ale bude soupeřit s dalšími několika miminky, která se narodila hned po půlnoci. V Karlovarském kraji jsou tři porodnice, do dnešních 06:30 zatím přivedli lékaři na svět jen Vanesu v Ostrově. V Karlovarské krajské nemocnici a.s. se letos první miminko narodilo v karlovarské porodnici v 07:19 ráno. "Holčička Barborka Prachárová měří 46 centimetrů a váží rovné tři kilogramy," uvedla porodní asistentka Šárka Haraštová. Maminka i holčička jsou v pořádku. Také v Chebu na první miminko roku teprve čekají. "Jestli je nějaké na cestě, v terénu, nevíme. Zatím v porodnici žádná maminka na porod nečeká," sdělila ČTK sestra chebské porodnice.~sop~mag
Křížové kurzy hlavních světových měn-13:00 SEČ, 2. ledna Upozorňujeme redakce, že kvůli dnešnímu svátku ve Velké Británii a USA nevydáme křížové kurzy hlavních světových měn.~bur~bup
Křížové kurzy hlavních světových měn 20:00 SEČ, 2. ledna Upozorňujeme redakce, že kvůli dnešnímu svátku ve Velké Británii a USA nevydáme křížové kurzy hlavních světových měn.~bur~bup
V Olomouckém kraji leží na cestách místy rozbředlá kaše Olomouc 1. ledna (ČTK) - Na sníh či na jeho zbytky mohou i dnes narazit řidiči při cestách po Olomouckém kraji. Znepříjemnit cestu jim může nejen v horských oblastech, ale i v níže položených regionech. Zbytky sněhu například po ranním sněžení leží i od středních poloh na Olomoucku. ČTK to dnes řekli dispečeři správy silnic. Podle jesenických silničářů zbytky sněhové kaše leží například na Červenohorském sedle. "Silnice udržované chemicky jsou jinak holé a vlhké. Na cestách druhých a třetích tříd leží od středních poloh slabá ujetá sněhová vrstva krytá posypem," řekl ČTK dispečer jesenické správy silnic. Podobná situace je také na Šumpersku. I tam nabádají silničáři řidiče ke zvýšené opatrnosti, upozorňují i na horší viditelnost. Na Olomoucku napadly ráno podle silničářů místy až tři centimetry sněhu, do terénu vyjela veškerá technika. Silnice jsou v regionu většinou mokré, místy však mohou ležet zbytky rozbředlého sněhu, od středních poloh je sněhové pokrývky více.~met~dpr
Avízo, 4.1.: TK Litomyšle. Na programu je například úprava... Litomyšl (Svitavsko) - 09:00 TK Litomyšle. Na programu je například úprava lokality Vodní valy, projekty Litomyšl 12x jinak a Bonus pas Českomoravského pomezí nebo změny cen a poplatků v roce 2012. Místo: radnice, velká zasedací místnost, Bří Šťastných 1000 Pramen: mluvčí Litomyšle Michaela Severová, tel.: 461 653 311, 775 653 311, e-mail: michaela.severova@litomysl.~den~pol~pod
Hasiči na přelomu roku zaznamenali nejvíce požárů za pět let Praha 1. ledna (ČTK) - Hasiči letos o silvestrovském večeru a noci zaznamenali nejvíce požárů za posledních pět let. Od soboty 16:00 do dneška 05:00 vyjížděli ke 152 případům. ČTK o tom informovala mluvčí hasičského záchranného sboru Nicole Zaoralová. Největší požár hasili v Aši na Chebsku, kde hořel obchod PennyMarket a oheň způsobil škodu deset milionů korun. Podle mluvčí 79 požárů vypuklo ještě před půlnocí. Kromě požárů hasiči zasahovali také u dalších případů, celkem vyjížděli k 254 událostem. Nejvíce výjezdů zaznamenali v Praze, kde zasahovali čtyřiapadesátkrát, z toho 30 případů byly požáry. V Ústeckém kraji vyjížděli šestačtyřicetkrát, ve 34 případech šlo o požáry. Naopak nejklidnější Silvestr měli hasiči na Vysočině. Největší požár hasiči likvidovali dnes časně ráno v Aši na Chebsku, kde začalo hořet v odvětrávacím systému obchodu PennyMarket. Zplodiny zasáhly celý objekt. Škoda na zboží činí asi šest milionů korun, na zařízení čtyři miliony korun, uvedl mluvčí karlovarských hasičů Martin Kasal.   Už v sobotu před 17:00 likvidovaly čtyři jednotky požár dvoupodlažního rodinného domu v Kladerubách na Vsetínsku. Jeden člověk byl zraněn, nadýchal se zplodin hoření. Škoda dosáhla dvou milionů korun, příčina se vyšetřuje. Kolem 01:30 zasahovalo šest jednotek u požáru v Bečově nad Teplou na Karlovarsku. Při tomto požáru nebyl nikdo zraněn, škoda činí 1,5 milionu korun.~zak
Výsledky World Hockey Challenge hokejistů do 17 let World Hockey Challenge hokejistů do 17 let v Kanadě: O 7. místo: ČR - Výběr Kanady Atlantic 2:4 (1:1, 1:1, 0:2) Branky: 14. Vrána, 24. Kohout - 39. a 48. Beaton, 19. Gallant, 60. Cooper.   Semifinále: USA - Švédsko 2:1 po sam. nájezdech (0:0, 1:0, 0:1 - 0:0), Výběr Kanady Ontario - Rusko 3:4 v prodl. (1:1, 1:1, 1:1 - 0:1) O 5. místo: Výběr Kanady Pacific - Výběr Kanady Québec 5:4 v prodl. (0:1, 4:1, 0:2 - 1:0). O 9. místo: Výběr Kanady West - Německo 3:6 (3:0, 0:4, 0:2). Skupina A: Švédsko - Výběr Kanady Atlantic 8:2 (1:1, 3:0, 4:1), Výběr Kanady Ontario - Výběr Kanady Québec 6:2 (2:1, 3:0, 1:1). Konečné pořadí: 1. Ontario 4 zápasy/12 bodů (skóre 21:4), 2. Švédsko 4/9 (22:14), 3. Québec 4/6 (11:15), 4. Atlantic 4/3 (8:17), 5. Německo 4/0 (5:17). Skupina B: USA - Výběr Kanady Pacific 4:2 (0:1, 2:0, 2:1), Výběr Kanady West - Rusko 3:6 (1:1, 2:2, 0:3). Konečné pořadí: 1. USA 4/9 (18:9), 2. Rusko 4/9 (15:11), 3. Pacific 4/9 (15:9), 4. ČR 4/3 (8:14), 5. West 4/0 (10:23).~spo
Kurzy eura-zahájení-09:00, 2. ledna Upozorňujeme redakce, že kvůli dnešnímu svátku ve Velké Británii nevydáme kurzy eura.~bur~bup
Kurzy eura-17:00; závěr, 2. ledna Upozorňujeme redakce, že kvůli dnešnímu svátku ve Velké Británii nevydáme kurzy eura.~bur~bup
Jihočeští záchranáři ošetřili na Silvestra vážné úrazy od petard České Budějovice 1. ledna (ČTK) - Jihočeští záchranáři ošetřovali během silvestrovských oslav šest lidí zraněných zábavní pyrotechnikou. Ve třech případech šlo o vážná poranění, řekla dnes ČTK mluvčí zdravotnické záchranné služby Petra Kafková. U Tábora shořela nad ránem památná dřevěná rozhledna Hýlačka, škoda je předběžně vyčíslena na milion korun. Příčina požáru se ještě vyšetřuje. Krajská záchranná služba měla během noční služby dohromady 160 výjezdů, proti běžným dnům dvojnásobný počet, uvedla Kafková. Kvůli petardám byl na Českokrumlovsku poraněn čtyřiadvacetiletý muž, další dva případy se staly na Prachaticku čtvrt hodiny po půlnoci. Padesátiletému muži vybuchla pyrotechnika v ruce a třiadvacetiletého mladíka zasáhla petarda do oka. Záchranáři také ošetřovali přes 25 úrazů vzniklých kvůli popíjení alkoholu. Na Písecku byl muž při napadení vážně zraněn na hlavě. Další lidé měli zdravotní problémy kvůli přemíře vypitého alkoholu, mezi nimi byli i dva nezletilí. V nemocnici skončil opilý šestnáctiletý chlapec, o rok starší dívku nechali záchranáři v péči rodiny. Hasiči řešili na jihu Čech v noci na dnešek kvůli oslavám osm událostí. "Ve většině případů se jednalo o požáry odpadu malého rozsahu. Komplikovaným zásahem byl požár dřevěné rozhledny," uvedla mluvčí hasičů Vendula Matějů. Z pohledu jihočeské policie byly silvestrovské oslavy spíš poklidné, policisté řešili hlavně rvačky. "Bylo to jen o trochu rušnější než běžná sobota," zhodnotil policejní mluvčí Milan Bajcura. Podle něj se výrazněji nezvýšil ani počet opilců.~zak~zdr~spl~mag
Belmondovi někdo vykradl byt a ukradl šperky Paříž 2. ledna (ČTK) - Pařížské byty francouzského herce Jeana-Paula Belmonda a jeho bývalé manželky Nathalie někdo v sobotu vykradl. Uvedla to místní média s tím, že se z hercova bytu ztratily nějaké šperky, ale že rozsah a výše způsobené škody se zatím nezná. Nathalie Belmondová, rozená Tardivelová, si po rozvodu v roce 2008 ponechala jeden z bytů v obytném domě, který patří Belmondovi. Zloději se prý zaměřili hlavně na hercův byt a utekli poté, co se spustilo poplašné zařízení v bytě jeho někdejší ženy. V době vloupání podle médií ani jeden z bývalých manželů v domě nebyl. Žádný z nich se ke zprávě dosud nevyjádřil. Belmondo loni v květnu obdržel na mezinárodním filmovém festivalu v Cannes Zlatou palmu za celoživotní dílo. Osmasedmdesátiletý herec, který je těžce zdravotně postižený, si došel s pomocí hole pro ocenění osobně. "Milujeme tě, Bebeli!" křičeli na něho fandové jeho nejznámější přezdívkou.~kul~mag~mix~zak
Hasiči a policisté měli v Plzeňském kraj noc relativně klidnou Plzeň 1. ledna (ČTK) - Relativně klidné byly letos oslavy Nového roku v Plzeňském kraji. Jen několik výjezdů měli hasiči, také policisté řešili pouze méně závažné události, zjistila dnes ČTK. Většina událostí souvisela s alkoholem a oslavami. Podle operačního důstojníka krajských hasičů byl průběh noci ze Silvestra na Nový rok klidný. "Nic zásadního jsme neřešili," řekl ČTK. Hasiči měli několik planých poplachů, drobné výjezdy jako požár popelnice nebo asistence u dopravní nehody. Podle krajské policejní mluvčí Martiny Korandové měli tentokrát relativní klid i policisté. "Vyjížděli jsme, ale nešlo o závažné případy. Klasicky jsme řešili rušení nočního klidu, výtržnictví nebo například rozbité výlohy," popsala Korandová. Zato rušno bylo v noci na dnešek na plzeňské záchytné stanici. Kapacita devíti míst se přes noc rychle zaplnila. "A ještě to nekončí. Už máme hlášeny další přírůstky," řekla ČTK ráno pracovnice plzeňské záchytky.~zak~zdr~spl~mag
Londýnský bílý cukr č.5-zahájení-10:30; 2. ledna Upozorňujeme redakce, že kvůli dnešnímu svátku ve Velké Británii nevydáme hodnoty cukru.~bur~buk
V primárkách v Iowě zvítězí Santorum nebo Romney Des Moines (USA) 4. ledna (ČTK) - Vítězem prvních republikánských primárek v Iowě se stane buď bývalý pensylvánský senátor Rick Santorum nebo někdejší guvernér Massachusetts Mitt Romney. Výsledek ale podle CNN není možné odhadnout - po sečtení výsledků z 99 procent okrsků je rozdíl mezi vedoucím Santorumem a druhým Romneym pouhých 19 hlasů. Oba podpořilo 25 procent voličů. Podle televize CNN jsou to zřejmě nejvyrovnanější primárky v historii. Na třetím místě v Iowě skončil texaský kongresman Ron Paul, kterého podpořilo 21 procent voličů. Stejně jako Romney a Santorum označil i Paul svůj výsledek za úspěch. Čtvrtý je s velkým odstupem bývalý předseda Sněmovny reprezentantů Newt Gingrich s podporou 13 procent voličů. Gingrich k výsledku řekl, že se na něm odrazila negativní kampaň. Zároveň se ostře vymezil proti Romneymu, kterého označil za centristu z Massachusetts. Na pátém místě skončil s desetiprocentní podporou texaský guvernér Rick Perry, pro kterého je výsledek značným zklamáním. Perry už prohlásil, že zváží další pokračování v kampani. K budoucnosti své kandidatury se naopak zatím nevyjádřila Michele Bachmannová, kterou podpořilo pět procent iowských republikánů. Jen mizivou podporu má bývalý velvyslanec v Číně Jon Huntsman. Ten ale v Iowě vůbec nevedl kampaň, protože se soustředí na primárky v New Hampshireu, které se uskuteční příští týden. Primárky v Iowě se liší od hlasování ve většině ostatních amerických států. Voliči zde nehlasují za plentou, ale scházejí se na stranických shromážděních registrovaných republikánských voličů, kde se budou dohadovat, koho podpoří. Primárky v Iowě mohou dát signál o síle jednotlivých kandidátů pro primárky v dalších státech. Jejich vítěz ale nemá republikánskou nominaci na prezidenta zaručenou. Před čtyřmi lety v Iowě vyhrál republikánské primárky Mike Huckabee, v rámci celých USA ale nakonec uspěl John McCain, který byl v Iowě s velkou ztrátou čtvrtý.~pol~for
Výsledky tenisového turnaje žen v Aucklandu Tenisový turnaj žen v Aucklandu (tvrdý povrch, dotace 220.000 dolarů): Dvouhra - 1. kolo: Wickmayerová (7-Belg.) - Karolína Plíšková (ČR) 6:3, 6:4, Pcheng Šuaj (2-Čína) - Rezaiová (Fr.) 6:4, 3:6, 6:4, Kuzněcovová (3-Rus.) - Riskeová (USA) 6:3, 6:3, Görgesová (5-Něm.) - Arnová (Maď.) 7:5, 3:6, 6:4, Vinciová (6-It.) - Marinová (Kan.) 7:5, 6:4, Niculescuová (8-Rum.) - Hamptonová (USA) 7:6 (7:1), 6:1, Čeng Ťie (Čína) - Moritaová (Jap.) 4:6, 6:3, 6:4, Vesninová (Rus.) - Rybáriková (SR) 6:3, 6:2. Čtyřhra - 1. kolo: Hamptonová, Wöhrová (USA/Něm.) - Birnerová, Briantiová (ČR/It.) 6:1, 6:3.~spo
Prvním dítětem v Ústeckém kraji je chlapec z ústecké porodnice Ústí nad Labem 1. ledna (ČTK) - Prvním dítětem, které se letos narodilo v Ústeckém kraji, je chlapec. Přišel na svět jen minutu po půlnoci v ústecké Masarykově nemocnici. ČTK to dnes řekl mluvčí Krajské zdravotní, která spravuje pět největších nemocnic v kraji, Jiří Vondra. Stejně jako novorozenec v Ústí přišly na svět jen minutu po začátku nového roku také děti v Ostrově nad Ohří, Rokycanech, Brně nebo Táboře. "Chlapec váží 3,5 kila a měří 49 centimetrů," dodal Vondra. Dalším miminkem narozeným v kraji byla holčička v chomutovské porodnici, přišla na svět v 01:07. Po narození měřila 48 centimetrů a vážila 2,9 kilogramu. Jako třetí se v Ústeckém kraji narodila holčička Nela. Její matka z Varnsdorfu na Děčínsku porodila v rumburské nemocnici. Do 08:00 se narodila ještě holčička v Litoměřicích a chlapeček v Kadani. První dítě roku 2011 na sebe nechalo čekat až do 02:57, chlapec se narodil v chomutovské porodnici. Za prvních devět měsíců loňského roku se v kraji podle údajů Českého statistického úřadu narodilo 6680 dětí, což je o 281 méně než v roce předchozím. Nejvíce dětí se od ledna do září narodilo na Děčínsku (1059), Litoměřicku (1031), Teplicku (1024) a nejméně na Mostecku (859) a Lounsku (713). V roce 2010 přišlo na svět v Ústeckém kraji 9275 dětí, porodnost v regionu klesá od roku 2008.~sop~mag
Londýnský bílý cukr č. 5-19:30, závěr, 2. ledna Upozorňujeme redakce, že kvůli dnešnímu svátku ve Velké Británii nevydáme hodnoty cukru.~bur~buk
Na cestách v horských oblastech Vsetínska leží ujetý sníh Zlín 3. ledna (ČTK) - Silnice druhé a třetí třídy ve vyšších polohách Vsetínska pokrývá nesouvislá vrstva ujetého či místy rozbředlého sněhu do tří centimetrů. Viditelnost místy snižuje mlha a také dešťové přeháňky. Řidiči by proto měli jezdit velmi opatrně. Vyplývá to z informací Ředitelství silnic a dálnic ČR. Ostatní vozovky ve Zlínském kraji jsou převážně holé a mokré. V kraji bylo ráno zataženo a fouká slabý vítr. Teplota se v regionu pohybovala od jednoho do čtyř stupňů Celsia.~met~dpr
Japonský podnikatel koupil na aukci tuňáka za rekordní sumu Tokio 5. ledna (ČTK) - Rekordní částku 56,49 milionu jenů (v přepočtu 14,74 milionu korun) zaplatil za tuňáka na první letošní specializované aukci jistý majitel sítě sushi-barů. Tvrdí, že chce povzbudit Japonsko a pomoci mu dostat se z mizérie, kterou prožívá kvůli přírodní katastrofě z loňského jara a kvůli ekonomické stagnaci. Ryba váží 269 kilogramů, jeden kilogram tak podnikatele Kijošiho Kimuru vyšel na 210.000 jenů (přes 54.800 korun). Kimura v televizi řekl, že chtěl, aby tuňák zůstal v Japonsku a neskončil někde v cizině. I když je tuňák určitě prvotřídní kvality, jeho astronomická cena souvisí spíš se slavnostní atmosférou, která dražbu provází. Rybáři tuňáka ulovili v prefektuře Aomori, která leží severně od pobřeží, které loni 11. března zpustošila vlna cunami. Japonci zkonzumují, především ve formě suši, 80 procent tuňáků ulovených po celém světě. Vzhledem ke klesajícímu počtu tuňáků ve světových mořích čelí japonští rybáři tlaku, aby se pravidla pro lov této ryby zpřísnila. Kousek zvaný otoro, připravený z nejtučnějšího masa tuňáků pocházejícího z jejich břicha, se prodává v některých tokijských restauracích v přepočtu za 522 korun.~spl~mag~obo
Mladík zemřel v Havířově, poté co ho srazil vlak Havířov (Karvinsko) 1. ledna (ČTK) - Dvaadvacetiletý mladík přišel o život v Havířově na Karvinsku, poté co ho kousek za stanicí srazil vlak. Zřejmě šlo o nešťastnou náhodu, řekl ČTK policejní mluvčí Jaroslav Kus. Mladík nebyl v kolejišti a osobní vlak ho srazil bokem. Utrpěl zranění, která nemohl přežít. "Byl mrtvý na místě," řekl Kus. Nehoda se stala asi v 05:45 na trati ve směru z Havířova na Český Těšín.~dpr~zak
Indický bojovník proti korupci Hazare je hospitalizován Dillí 2. ledna (ČTK) - V indickém městě Púna se v nemocnici zotavuje indický bojovník proti korupci Anna Hazare. Prostředkem jeho boje je hladovka, ale dostal zánět průdušek a musel být hospitalizován. Podle lékařů pobude v nemocnici 74letý muž ještě aspoň týden. Doporučili mu, aby na hladovku nejméně měsíc nepomyslel. Hazareho úsilí pokračuje, i když dolní komora parlamentu minulý týden schválila zákon, který zavádí novou funkci nezávislého ombudsmana pro boj s korupcí. V horní komoře zákon ale ještě neprošel. Ombudsman má mít právo stíhat za korupci politiky i státní úředníky. Podle Hazareho to ale není dostatečné a Indie potřebuje mnohem účinnější nástroj k potlačování korupce. V dolní komoře zákon prošel po desetihodinové debatě, v horní debata trvala do půlnoci a na hlasování pak nedošlo. Norma tak bude muset být revidována a předložena znovu. Hazare pohrozil, že vyvolá kampaň občanské neposlušnosti, která naplní indické věznice. Chtěl začít objíždět Indii a vybízet voliče, aby v příštích volbách hlasovali proti současné vládní koalici. Napřesrok se konají volby do parlamentů pěti důležitých států, v roce 2014 následuje hlasování do federálního parlamentu. V Dillí držel Hazare v srpnu hladovku 12 dní a přinutil vládu s antikorupčním zákonem pohnout. Minulý týden začal držet třídenní půst, tentokrát v Bombaji, druhý den ale protest kvůli zdravotním problémům přerušil. "Důrazně jsme mu doporučili, aby měsíc nikam necestoval, neúčastnil se protestů a nevystavoval se fyzickému ani duševnímu stresu. Měl by si dopřát čas na odpočinek a respektovat přirozený proces stárnutí," řekl indickému tisku lékař K.H. Sančeti.~for~pol~zak~zdr
Prvním dítětem roku 2012 v Pardubickém kraji je Ondřej z Chocně Pardubice 1. ledna (ČTK) - Prvním novorozencem letošního roku v Pardubickém kraji se stal Ondřej z Chocně, který se narodil v 00:35 v nemocnici v Ústí nad Orlicí. První holčička roku 2012 v Pardubickém kraji přišla na svět v chrudimské nemocnici ve 02:11 hodin, řekla dnes ČTK mluvčí Pardubického kraje Magdaléna Navrátilová. "Ondřej, který se narodil koncem pánevním, váží 2,95 kilogramu. Lucie z Chrudimi váží 2,93 kilogramu a měří 48 centimetrů," řekla Navrátilová. Krajský úřad Pardubického kraje odmění první děvčátko a chlapce narozené v roce 2012 částkou 5000 korun a drobným dárkem. Vloni se prvním miminkem narozeným v Pardubickém kraji stala Rozálie Pavlíčková z Radiměře na Svitavsku. Holčička se narodila kolem 08:00 rodičům doma. Druhým dítětem v kraji byl Richard Drahoš z Holic na Pardubicku, který se narodil v 08:30 v nemocnici v Pardubicích.~sop~mag
Výsledek skupiny o udržení MS hokejistů do 20 let Mistrovství světa hokejistů do 20 let v Calgary: O udržení: Švýcarsko - USA 1:2 (1:2, 0:0, 0:0) Branky a nahrávky: 15. Haas (Vermin, Hächler) - 12. Czarnik, 17. Gravel (Clendening, Tynan). Rozhodčí: Laaksonen (Fin.), Šindler - Gebauer (oba ČR), Sivov (Rus.). Vyloučení: 5:3. Bez využití. Diváci: 10.624. Konečná tabulka:   1.	USA	3	3	0	0	0	25:6	9	2.	Švýcarsko	3	1	1	0	1	10:8	5	3.	Lotyšsko	3	0	1	0	2	7:18	2	4.~spo
Akcie v USA skončily téměř beze změny, euro kleslo New York 5. ledna (ČTK) - Hlavní akciové indexy v USA uzavřely ve středu téměř beze změny. Přispívají k tomu přetrvávající dluhové problémy eurozóny, které znervózňují část investorů. Naopak statistika z USA byla příznivá. Dařilo se hlavně bankám. V závěru obchodování index Dow Jones stoupl o 21,04 bodu, tedy 0,17 procenta, na 12.418,42 bodu. Širší index Standard & Poor's 500 se zvýšil o 0,24 bodu, čili 0,02 procenta, na 1277,30 bodu. Index technologického trhu Nasdaq oslabil o 0,36 bodu, neboli 0,01 procenta, na 2648,36 bodu. Index bankovních společností KBW posílil o 0,34 procenta. Posílily i automobilky díky příznivým zprávám o prodeji. Akcie GM stouply o 0,5 procenta a Fordu o 1,5 procenta. Akcie Yahoo po zprávě o novém generálním řediteli oslabily o 3,1 procenta. Investory potěšila zpráva o nových továrních zakázkách v USA, které v listopadu prudce rostly. Čísla jsou dalším důkazem toho, že ekonomika oživuje. Euro ve středu oslabilo a vůči dolaru se propadlo nejníže za téměř týden. Důvodem byla aukce německých dluhopisů, která mezi investory vyvolala obavy, že prodej dluhu velkých ekonomik eurozóny by se mohl setkat pouze s vlažnou poptávkou. Dnes se chystá prodej dluhopisů Francie. V závěru obchodování euro vůči dolaru kleslo o 0,8 procenta na 1,2946 USD, když během den se propadlo až na 1,2896 USD. K jenu oslabilo o 0,7 procenta na 99,32 JPY. Dolar vůči jenu stoupl o 0,1 procenta na 76,74 JPY, napsala agentura Reuters.~bur~bup
Křížové kurzy hlavních světových měn 07:30 SEČ, 3.~bur~bup
Těžba ropy v Rusku loni dosáhla nového postsovětského maxima Moskva 2. ledna (ČTK) - Těžba ropy v Rusku loni stoupla o zhruba jedno procento a za celý rok dosáhla nového postsovětského maxima. Celoroční průměr těžby vzrostl z předloňských 10,15 milionu barelů za den na 10,27 milionu barelů, oznámilo dnes ruské ministerstvo energetiky. Rusko je největším producentem ropy na světě. Ruská těžba zemního plynu se loni zvýšila o 3,1 procenta na 670,54 miliardy krychlových metrů. Produkce Gazpromu, největšího těžaře plynu v zemi, stoupla jen nepatrně na 509,66 miliardy kubíků, což bylo 1,2 miliardy kubíků nad předloňskou úrovní, uvedlo ministerstvo. Těžba ropy a plynu je klíčovým odvětvím ruské ekonomiky a představuje přední zdroj příjmů ruské státní pokladny. Rusko je významným dodavatelem ropy i plynu do České republiky. Rusko si v těžbě ropy udržuje náskok před Saúdskou Arábii, přestože ta loni v létě produkci kvůli výpadkům dodávek z Libye dočasně zvedla k deseti milionům barelů denně. Ke konci roku ji však podle průzkumů agentury Reuters snížila zpět směrem k devíti milionům barelů denně.~ene~sur
Ceny energetických surovin a produktů-zahájení, 2. ledna Upozorňujeme redakce, že kvůli dnešnímu svátku ve Velké Británii nevydáme ceny energetických surovin a produktů.~bur~buk
Ceny energetických surovin a produktů, 2. ledna Upozorňujeme redakce, že kvůli dnešnímu svátku ve Velké Británii nevydáme ceny energetických surovin a produktů.~bur~buk
Na Mostecku hořela prázdná maringotka v zahrádkářské kolonii Libešice (Mostecko) 1. ledna (ČTK) - Podvečerní požár prázdné dřevěné maringotky byl největším zásahem, který na přelomu roku zaměstnával hasiče v Ústeckém kraji. Jinak podle dispečera hasičů v Ústeckém kraji byla silvestrovská noc klidná, hořely převážně popelnice. Nic mimořádného se v kraji nedělo podle mluvčího Vojtěcha Haňky ani z hlediska policie. V Liběšicích na Mostecku hořela v sobotu v podvečer dřevěná maringotka v zahrádkářské kolonii. Požáru si všimli cestující z nedaleko projíždějícího vlaku. Podle dispečera v maringotce nikdo nebyl, zásah ale zkomplikovala propanbutanová lahev, kterou museli vynést ven a ochlazovat. "Požár byl zlikvidován kolem 19:30," dodal. Na místě zasahovaly dvě hasičské jednotky, profesionální z Mostu a dobrovolnická z Braňan. Požár vznikl podle hasičů patrně od kamen. V Roudnici nad Labem na Litoměřicku museli hasiči v noci na dnešek kolem 02:30 ráno vyprošťovat jednoho člověka po nehodě osobního auta na Litoměřicku. Auto vrazilo do stromu. Od zábavní pyrotechniky hořel v Borové ulici v Chomutově strom. Bez vody z vlastního kohoutku se v první den nového roku budou muset obejít obyvatelé Libochovic na Litoměřicku. Od 09:00 do 15:00 budou muset kvůli poruše vodovodního řadu pro pitnou vodu do přistavené cisterny, informovaly Severočeské vodovody a kanalizace.~zak~zdr~spl~mag
MMF v létě zveřejní výsledky zátěžových testů japonských bank Tokio 3. ledna (ČTK) - Mezinárodní měnový fond plánuje v létě zveřejnit výsledky zátěžových testů japonských bank. Testy mají ukázat, jak jsou místní banky schopné odolat evropské dluhové krizi a slabému ekonomickému růstu. Uvedl to dnes japonský list Nikkei, neuvedl však zdroj svých informací. Podle listu MMF již zahájil mapování japonských finančních institucí a bude provádět kontroly bank na místě v březnu. Program hodnocení finančního sektoru MMF je zaměřen na hloubkovou analýzu finančního sektoru zemí a je povinný pro 25 tzv. systémově důležitých zemí. Jeho cílem je snaha předejít dalším finančním krizím. Fond bude sledovat možný vliv dluhové krize v eurozóně na toky kapitálu japonských bank a také to, jak by banky byly schopné se vyrovnat s různými scénáři vývoje, jako je slabý ekonomický růst a dvojitá recese. Japonské banky mají pouze omezené napojení na dluh problémových zemí eurozóny. Na místní banky však dopadá slabý ekonomický vývoj a byly již nuceny zrušit tisíce pracovních míst, napsala agentura Reuters.~fin
Drahé kovy, 2. ledna Upozorňujeme redakce, že kvůli dnešnímu svátku ve Velké Británii nevydáme hodnoty drahých kovů.~bur~buk~sur
OHL ŽS opraví za 122 milionů korun třeboňské lázně Aurora Brno 2. ledna (ČTK) - Brněnská stavební společnost OHL ŽS opraví objekt třeboňských lázní Aurora. Zvýší se tak ubytovací kapacita a zlepší technické parametry budov. Dokončení firma plánuje na květen. Rekonstrukce bude stát 122,68 milionu korun, sdělili ČTK zástupci OHL ŽS. Hlavní osmipatrový objekt lázní byl vybudován v 70. letech minulého století. Součástí projektu je zateplení celé budovy, včetně výměny oken, prosklených stěn a dveří, dostavba venkovního evakuačního výtahu a požárního schodiště, rekonstrukce hygienického zařízení a vybavení pokojů. "Chceme zachovat vzhled fasád a měnit se nebude ani členění oken a prosklených stěn. Zábradlí a konstrukce lodžií budou přizpůsobeny původnímu řešení a barevně se projekt podřídí celkové výtvarné koncepci lázní," uvedl Jaroslav Kašpar z OHL ŽS. Nový evakuační výtah bude na jižní fasádě. Současné balkonové desky nahradí soustava směrem vzhůru se rozšiřujících venkovních teras. Prosklený výtah bude přístupný z konce páteřní chodby přes venkovní železobetonovou terasu. Vnitřní dispoziční řešení nebude měněno, úpravy budou pouze minimální s respektem k původnímu členění. O rekonstrukci lázní Třeboň rozhodla loni. Naopak ustoupila od záměru rozšířit lázeňské wellness centrum a ubytovací a stravovací kapacity svých druhých lázní Berta. Loni v srpnu vedení města uvedlo, že se ale projektu na rozšíření wellness centra nevzdává. Je prý možné, že se k němu za několik let vrátí. Především kvůli rekonstrukci lázní Aurora bude letos Třeboň hospodařit se schodkovým rozpočtem, deficit by měl činit zhruba 140 milionů korun. Třeboň si kvůli opravě vzala úvěr 90 milionů korun, který chce splatit do konce volebního období. "Zbylou část na rekonstrukci pak uvolníme z našich rezerv," řekl už dříve starosta Jiří Houdek (KDU-ČSL). Lázně Aurora předloni navštívilo téměř 20.000 hostů, Bertiny lázně více než 10.000. Lázně se zaměřují na léčbu pohybového aparátu, hlavní léčebnou metodou jsou slatinné koupele a zábaly. Kromě léčebných pobytů nabízejí i relaxační a wellness služby.~tur~slz~sta~efm
Upozornění, 2.1.: Hostem pořadu Fakta Barbory Tachecí bude... Praha - 17:50 Hostem pořadu Fakta Barbory Tachecí bude ministr zdravotnictví Leoš Heger. Místo: televize Prima Pramen: PR koordinátor TV Prima Václav Mazánek, tel.: 266 700 390, e-mail: Vaclav.Mazanek@iprima.~zdr~med~prg
Upozornění, 2.1.: Hejtman Středočeského kraje David Rath... M. Boleslav - 14:00 Hejtman Středočeského kraje David Rath navštíví první letošní miminko narozené ve Středočeském kraji. Sraz novinářů u vchodu z ulice Boženy Němcové na vrátnici. Místo: Klaudiánova nemocnice, V. Klementa 147 Pramen: tisková mluvčí Středočeského kraje Berill Mascheková, tel.: 257 280 408, e-mail: maschekova@kr-s.~pol~pod~sop
Prvním letošním občánkem Vysočiny je Ema z Jihlavy Jihlava 1. ledna (ČTK) - Prvním občánkem Vysočiny roku 2012 je Ema Hlízová z Jihlavy. Narodila se ve 04:06 v porodnici jihlavské nemocnice. Holčička váží 3,2 kilogramu a měří 50 centimetrů. Doma na ni čeká pětiletý bratr, řekla ČTK mluvčí nemocnice Veronika Pysková. První letošní miminko na Vysočině přivítali v Havlíčkově Brodě, ale narodilo se mamince z Prahy. Chlapeček Jorik Walter přišel v havlíčkobrodské porodnici na svět ve 02:50. Ve zbývajících třech porodnicích na Vysočině se do dnešních 07:00 žádný porod nekonal. Na Silvestra se v Jihlavě narodily tři děti, poslední začalo křičet 11 minut před půlnocí. V Pelhřimově se hodinu před půlnocí narodil chlapec Jan. Prvního letošního občánka kraje navštíví v pondělí hejtman Jiří Běhounek. "Miminku stejně jako v předchozích letech věnuje zlatý šperk v podobě znamení zvěrokruhu a rodičům šek na 10.000 korun," uvedl mluvčí kraje Jan Nechvátal. Vedení Kraje Vysočina dodržuje tradici vítání prvního občánka od roku 2002. V havlíčkobrodské nemocnici se tehdy vteřinu po půlnoci narodil Vojtěch Ostatnický. Byl prvním novoročním dítětem Vysočiny i celé republiky. Republikové prvenství si Vysočina připsala ještě v roce 2004, kdy se na Nový rok v Nemocnici Nové Město na Moravě narodil Vojtěch Pavliš. V minulém roce přivítali první novoroční přírůstek porodníci třebíčské nemocnice. Ve 02:03 se tam narodila Simonka Svobodová z Vladislavi.~sop~mag
Novoroční požáry v Rusku nepřežilo 17 lidí Moskva 2. ledna (ČTK) - Oslavy Nového roku skončily pro mnoho ruských rodin tragicky - hasiči zasahovali v celé zemi u desítek požárů, při nichž zahynulo nejméně 17 lidí. Bilanci dnes zveřejnily ruské úřady. Nejvíce mrtvých nahlásila Burjatská autonomní republika na východní Sibiři, tam při požárech přišlo o život devět lidí, včetně tří malých dětí. Agentura Ria Novosti uvedla, že ve vesnici Cakir uhořela mladá žena i se dvěma dětmi - roční dcerou a tříletým synem. V dalším burjatském městečku Šaraldaj zahynuli v noci na dnešek při požáru tři dospělí a tříleté dítě. Vrchní velitel místních bezpečnostních složek Vasilij Prijemenko spojuje množství požárů s nadměrnou konzumací alkoholu. Podle něj se někdy lidé při oslavách opijí natolik, že přestanou dávat pozor. Oheň se v obvykle dřevěných stavbách rychle šíří a hasiči dostávají zprávu o požáru velmi pozdě, uvedl Prijemenko. Šest lidí připravil dnes nad ránem o život požár také ve městě Berezniki, které leží poblíž Permu na Urale. I tady podle hasičů mohl za neštěstí alkohol - při bujarých oslavách začalo hořet kvůli odhozené cigaretě. Rusko každoročně zaznamenává obrovský počet tragických požárů - vyžádají si kolem 15.000 obětí. Například ve více než dvakrát lidnatějších Spojených státech umírá při požárech jen kolem 3400 lidí.~zak
V USA vyhlásil bankrot největší autobusový dopravce Coach America Dallas/New York 4. ledna (ČTK) - Americká společnost Coach America Holdings, která je největším autobusovým dopravcem v USA, vyhlásila bankrot. Informovala o tom agentura Reuters. Firmě se nepodařilo restrukturalizovat dluhy za více než 400 milionů dolarů (asi 7,9 miliardy Kč), proto se o to pokusí znovu pod ochranou soudu. Její autobusy mezitím zůstanou normálně v provozu. Dopravce má zhruba 6000 zaměstnanců, sídlí v Dallasu a ve 26 státech americké unie provozuje autobusovou dopravu jednak pod svou vlastní značkou a dále pod obchodními značkami Gray Line, American Coach Lines a CUSA. O soudní ochranu před věřiteli firma požádala u konkurzního soudu ve Wilmingtonu státě Delaware. O soudní ochranu před věřiteli požádalo spolu s mateřskou společností jejích 48 afilací. Hlavním akciovým sponzorem podniku, který jen od roku 2009 prodělal zhruba 207 milionů dolarů, je společnost soukromého kapitálu Fenway Partners. Coach America provozuje více než 3000 vozidel. Restrukturalizaci podniku má na starosti Brian Cejka ze společnosti Alvarez & Marsal. Cejka v dokumentech pro soud uvedl, že Coach America je z provozního hlediska zdravým podnikem. Dopravce ale podle něj doplatil na hospodářský útlum a na nedostatek likvidity. Cejka uvedl, že bankrot firmy je nešťastným, ale nezbytným krokem. Firmě prý umožní restrukturalizovat dluhy a maximalizovat hodnotu majetku. Mezinárodní ratingová agentura Standard & Poor's v prosinci oznámila, že Coach America za uplynulý rok čelila značnému tlaku na pokles zisku, přestože se snažila snižovat náklady a zvýšit efektivitu. Za prvních 11 měsíců loňského roku ztráta podniku dosáhla 27 milionů dolarů (více než 532 milionů Kč) při čistých tržbách 417 milionů dolarů (asi 8,2 miliardy Kč). O rok dříve ztráta činila 180 milionů dolarů. Cejka uvedl, že podnik měl k loňskému 30. listopadu majetek za zhruba 274 milionů dolarů, zatímco hodnota závazků se pohybovala kolem 402 milionů USD. Od věřitelů pod vedením investiční banky JPMorgan Chase & Co si už firma zajistila peníze na provoz kolem 30 milionů dolarů, aby mohla fungovat i v konkurzu.~dpr~efm
Žena v Příbrami napadla manžela nožem, hrozí jí až deset let Příbram 2. ledna (ČTK) - Šestatřicetiletá žena v Příbrami v neděli napadla nožem svého o tři roky staršího manžela. Zasadila mu dvě bodné rány, které si vyžádaly chirurgické ošetření. Za pokus o těžkou újmu na zdraví jí hrozí až deset let vězení, řekla dnes ČTK mluvčí příbramské policie Lenka Pavlová. Žena podle ní při hádce uchopila kuchyňský nůž a muže dvakrát bodla do lopatky. Neporanila mu ale žádný důležitý orgán ani neohrozila jeho životní funkce. Napadený skončil v příbramské nemocnici, kde mu rány zašili.~zak~sop
Při explozích bomb v Bagdádu bylo zabito nejméně šest lidí Bagdád 5. ledna (ČTK) - Při explozích dvou bomb v iráckém hlavním městě Bagdádu dnes zahynulo nejméně šest lidí a 17 dalších bylo zraněno. S odvoláním na policii a zdravotnické zdroje o tom informovala agentura Reuters. Bomby explodovaly ve čtvrti Sadr City na severovýchodě města. Oblast obývají převážně šíité. Jedna nálož prý byla nastražena na zaparkovaném motocyklu a druhá na silnici. Iráčtí činitelé varovali před eskalací násilí po stažení amerických jednotek, které ze země odešly v závěru minulého roku, a vyjádřili obavy z možného oživení střetů mezi sunnitskými a šíitskými ozbrojenci. Před Vánocemi Bagdádem otřásla série atentátů, při kterých zahynulo na sedm desítek lidí. K útokům se přihlásila jedna ze skupin teroristické sítě Al-Káida. Potvrdily se tak spekulace, podle nichž jsou akci podobného rozsahu nyní v Bagdádu schopni podniknout pouze sunnité z irácké větve této teroristické organizace. Šíité a sunnité představují dvě hlavní větve islámu, které se neshodují v otázce nástupnictví proroka Mohameda. Sunnité v některých zemích považují šíity za odpadlíky.~pol
Mezibankovní sazby LIBOR Upozorňujeme redakce, že kvůli dnešnímu svátku ve Velké Británii nevydáme londýnské mezibankovní nabízené sazby LIBOR.~bur~bup
Požár v ašském PennyMarketu způsobil škody za deset milionů Aš (Chebsko) 1. ledna (ČTK) - Škodu okolo deseti milionů korun způsobil dnes nad ránem požár v supermarketu PennyMarket v Aši na Chebsku. I když samotný oheň zůstal jen ve větracím systému obchodu, zplodiny poškodily velké množství zboží, řekl dnes ČTK krajský mluvčí hasičů Martin Kasal. "Došlo k zahoření v odvětrávacím systému. Zplodiny hoření ale zasáhly celý objekt. Jen na zboží, které bylo takto poškozeno, je škoda asi šest milionů, zbytek na zařízení," uvedl Kasal.   Požár vypukl okolo 05:00. Hasiči požár a jeho důsledky likvidovali několik hodin.~zak~obo~efm
Tabulka cen vybraných surovin, 19:00 SEČ, 2. ledna Upozorňujeme redakce, že kvůli dnešnímu svátku ve Velké Británii a USA nevydáme ceny komodit.~bur~buk
Singapurská ekonomika klesla, rýsuje se recese Singapur 3. ledna (ČTK) - Ekonomika Singapuru na konci loňského roku klesla a v letošním prvním čtvrtletí se čeká její další pokles a propad do recese. Pokles byl odrazem propadu místního zpracovatelského průmyslu v důsledku útlumu globální poptávky. Tu oslabují těžké problémy Evropy, zpomalování růstu v Číně a nejistota kolem vývoje americké ekonomiky. Singapurské ministerstvo obchodu dnes v prvním odhadu uvedlo, že hrubý domácí produkt klesl v celoročně přepočteném meziročním srovnání o 4,9 procenta. Singapur unikl recesi již ve třetím čtvrtletí, kdy HDP rostl o 1,5 procenta po poklesu o 5,9 procenta ve druhém čtvrtletí. Recese se běžně definuje jako dvě čtvrtletí poklesu za sebou a záporný výsledek v tomto čtvrtletí čeká podle agentury Reuters většina ekonomů. Zpracovatelský sektor vykázal za čtvrtletí propad o za 22 procent. Singapurská ekonomika je citlivým ukazatelem hospodářského vývoje v celé východní Asii, protože je závislá na mezinárodním obchodu a investicích a většinu své produkce vyváží do Japonska, Číny USA a Evropy. Konkurenční ekonomika Hongkongu ve třetím čtvrtletí jen taktak unikla recesi, když zaznamenala mezičtvrtletní růst jen o 0,1 procenta. V meziročním srovnání se růst singapurského HDP v posledním čtvrtletí zpomalil na 3,6 procenta z tempa 5,9 procenta ve třetím čtvrtletí. Za celý rok 2011 se růstové tempo zmírnilo na 4,8 procenta z předloňských 14,5 procenta. "Výhled pro rok 2012 zůstává vzhledem k evropské dluhové krizi, zpomalení v Číně a nejistotě kolem daňových kroků v USA opatrný ," řekl agentuře Reuters ekonom Chua Hak Bin ze singapurské pobočky Bank of America Merrill Lynch. Podle něj je pravděpodobnost recese v prvním čtvrtletí mírně nadpoloviční.~mak
Vedení NHL suspendovalo útočníky Carcilla s Bourquem New York 5. ledna (ČTK) - Vedení zámořské NHL dodatečně potrestalo dva faulující hráče. Útočník Chicaga Daniel Carcillo si za naražení edmontonského Toma Gilberta na hrazení nezahraje sedm utkání, René Bourque z Calgary nuceně vynechá pět zápasů za faul loktem, jímž zasáhl do hlavy Nicklase Bäckströma z Washingtonu. Nechvalně proslulý bitkař a provokatér Carcillo fauloval Gilberta u zadního mantinelu v průběhu druhé třetiny a oba aktéři souboje skončili se zraněním kolena. "Carcillo do něho vletěl, což způsobilo mohutný náraz do mantinelu. Jde o jasné porušení pravidla o vražení na hrazení," vysvětlil dodatečný trest viceprezident NHL pro bezpečnost hráčů Brendan Shanahan. Carcillovi, který bude mít během suspendace pozastavený plat, přitížila i jeho minulost. Za nebezpečný zákrok za hranicí pravidel byl potrestán už v říjnu, ale ani to nebylo zdaleka poprvé. "Je důležité připomenout, že Carcillo je častým provinilcem, který byl během své kariéry v NHL devětkrát finančně potrestán nebo suspendován," doplnil Shanahan. O dva zápasy nižší trest vynesl bývalý vynikající útočník v případě Bourqua, jenž zasáhl Bäckströma loktem do hlavy krátce poté, co útočník Capitals odehrál puk. V jeho případě však Shanahan vzal v potaz hráčovu výpověď ohledně nebezpečného zákroku. "Věříme jeho tvrzení, že šlo spíš o reflex než o záměrný pokus někoho zranit," uvedl Shanahan. "Nicméně, jak se shodli všichni, kdo byli v tomto případě zainteresovaní, tento nebezpečný zákrok loktem na hlavu je neomluvitelný," doplnil. Také Bourque, který je s 13 brankami třetím nejlepším střelcem Flames v dosavadním průběhu sezony, je vedený jako opakovaný hříšník, neboť již v prosinci nuceně vynechal dva zápasy po naražení zezadu. Kvůli současnému trestu přijde z platu o 203 tisíc dolarů (přes čtyři miliony korun).~spo
CSCE, cukr 11, závěr - 20:30, 2. ledna Upozorňujeme redakce, že kvůli dnešnímu svátku v USA nevydáme hodnoty cukru.~bur~buk
První dítě se v Praze narodilo půl hodiny po půlnoci v Krči Praha 1. ledna (ČTK) - První letošní dítě se v Praze narodilo 33 minut po půlnoci v krčské porodnici. Filípek přišel na svět šest týdnů před stanoveným termínem. On i jeho maminka jsou v pořádku, řekla ČTK mluvčí nemocnice Martina Štanclová. O 16 minut později se narodila holčička v Podolí v Ústavu pro péči o matku a dítě. V ostatních pražských nemocnicích děti na svět v novém roce příliš nepospíchaly. Letošní pražský rekordman Filípek váží 2,6 kilogramu a měří 48 centimetrů. "Na svět tak pospíchal, že se narodil o šest týdnů dřív," poznamenala Štanclová. Dodala, že i přes předčasný porod je chlapec v pořádku. V porodnici U Apolináře se na jednom ze sálů první miminko narodilo v 01:34, na druhém až kolem 08:00. Na Bulovce měli první porod v 09:01. Narodil se tam zdravý Ahmed, řekl ČTK mluvčí nemocnice Martin Šalek. Praha jako každoročně zachová tradici a odmění všechna miminka, která se 1. ledna narodí pražským matkám. "Primátor Bohuslav Svoboda se této role s potěšením ujme," sdělilo ČTK tiskové oddělení pražského magistrátu. Po šestinedělí budou pozvány do rezidence pražského primátora na Mariánském náměstí. Obdrží certifikát na 10.000 korun a drobné dárky. Bohuslav Svoboda je gynekolog a porodník.~sop~mag~prg
Výsledky tenisového turnaje žen v Aucklandu Dvouhra - 1. kolo: Lisická (1-Něm.) - Razzanová (It.) 6:4, 6:4, Barthelová (Něm.) - Dokičová (Austr.) 7:6 (7:5), 6:1. Čtyřhra - 1. kolo: Hlaváčková, Hradecká (3-ČR) - Arvidssonová, Larssonová (Švéd.) 6:1, 6:4.~spo
Výsledky NHL NHL: Chicago - Edmonton 3:4, Los Angeles - Colorado 1:2 po sam. nájezdech, Ottawa - New Jersey 3:2 v prodl., Vancouver - San Jose 2:3 po sam. nájezdech.~spo
Výsledky tenisového turnaje mužů a žen v Brisbane Tenisový turnaj mužů a žen v Brisbane (tvrdý povrch): Muži (dotace 434.250 dolarů): Dvouhra - 1. kolo: Dolgopolov (3-Ukr.) - Falla (Kol.) 7:6 (7:3), 6:2, Duckworth (Austr.) - Mahut (Fr.) 6:4, 6:4.   Ženy (dotace 655.000 dolarů): Dvouhra - 1. kolo: Benešová (ČR) - Šafářová (ČR) 2:6, 7:5, 7:5, Schiavoneová (3-It.) - Pěrvaková (Kaz.) 4:4 skreč, Clijstersová (5-Belg.) - Halepová (Rum.) 6:1, 6:4, Hantuchová (SR) - Cibulková (8-SR) 3:6, 6:4, 6:3, Jovanovská (Srb.) - Dellacquaová (Austr.) 6:4, 6:2. Čtyřhra - 1. kolo: Klepačová, Rosolská (Slovin./Pol.) - Tatišviliová, Zakopalová (Gruz./ČR) 6:3, 6:7 (4:7), 10:3.~spo
Na Chomutovsku se vážně zranil muž po nárazu na bobech do vleku Měděnec (Chomutovsko) 1. ledna (ČTK) - V Měděnci na Chomutovsku najel krátce po půlnoci na sjezdovce lyžařského střediska Alšovka muž na bobech do konstrukce lyžařského vleku. Z Chomutova, kam ho odvezla záchranka, musel být transportován vrtulníkem do ústecké nemocnice. Utrpěl vážné zranění hlavy, řekl ČTK Jiří Vondra, mluvčí Krajské zdravotní, která obě nemocnice spravuje. "Je na jednotce intenzivní péče úrazového centra," upřesnil Vondra. Zraněného muže museli podle dispečera krajských hasičů ze sjezdovky přepravit hasiči. "Bylo to šest minut po půlnoci. Hasiči zraněného transportovali k rychlé záchranné službě," dodal dispečer.~zak~zdr~spl~mag
Avízo, 11.1.: Projekce českého thrilleru Labyrint režiséra... Praha - 14:00 Projekce českého thrilleru Labyrint režiséra Tomáše Houšky. Akreditace na e-mail: lukas.vedral@pragency.cz.~den~kul~mag
Výsledky NHL NHL: Ottawa - New Jersey 3:2 v prodl. (0:0, 0:2, 2:0 - 1:0) Branky: 42. Spezza, 54. Condra (Kuba), 64. Alfredsson - 28. Zubrus (Sýkora), 35. Clarkson. Střely na branku: 32:29. Diváci: 19.573.   Vancouver - San Jose 2:3 po sam. nájezdech (1:0, 0:2, 1:0 - 0:0) Branky: 16. Hansen, 52. Hodgson - 22. Ferriero, 31. Marleau, rozhodující sam. nájezd Handzuš. Střely na branku: 29:35. Diváci: 18.890.   Chicago - Edmonton 3:4 (1:0, 1:3, 1:1) Branky: 13. Toews, 33. Brunette, 57. Hayes - 28. Smyth, 31. Hall, 37. Sutton, 49. Eager. Střely na branku: 42:30. Diváci: 21.276.   Los Angeles - Colorado 1:2 po sam. nájezdech (0:0, 1:0, 0:1 - 0:0) Branky: 22. D. Brown - 55. O'Reilly, rozhodující sam. nájezd Hejduk. Střely na branku: 32:21. Diváci: 18.118.~spo
Nový rok na jihu Moravy: zranění od petard a dítě v první minutě Brno 1. ledna (ČTK) - Při silvestrovských oslavách se letos na jihu Moravy zranili čtyři lidé včetně dvou dětí při odpalování zábavní pyrotechniky. Poranila i pětiletého a osmiletého chlapce. Třiadvacetiletému muži raketa vybuchla v ruce. Na rozdíl od minulých let však záchranáři ani hasiči nevyjížděli ke smrtelným nebo těžkým úrazům. První dítě kraje se narodilo minutu po půlnoci v Nemocnici Milosrdných bratří v Brně. Eliška Macáková tak spolu s dalšími novorozenci téže minuty patří k prvním letošním dětem ČR. Hasiči i záchranáři vyjížděli v noci ke dvěma dopravním nehodám, při nichž se zranili lidé. Po nárazu do stromu skončil v nemocnici řidič, který hodinu po půlnoci boural v Moravanech u Brna. Čtyři zraněné ošetřovali záchranáři zhruba hodinu před půlnocí po nehodě dvou aut v Rakovecké ulici v Brně-Bystrci. Jinak hasiči asistovali převážně u banálních požárů - hořely popelnice, kontejnery i túje. V Hevlíně na Znojemsku vzplála stodola, v Ivanovicích na Hané na Vyškovsku balíky slámy. Záchranáři vyjížděli ke 183 případům, loni jich bylo 110. Záchrannou službu zavolali lidé kvůli 35 úrazům, dvěma dopravním nehodám, 11 lidem bez úrazu, ale pod vlivem alkoholu a ke třem napadením.~zak~zdr~spl~mag~sop
Zemřela místostarostka Valašského Meziříčí Dagmar Lacinová (ČSSD) Valašské Meziříčí (Vsetínsko) 2. ledna (ČTK) - Ve věku nedožitých 47 let zemřela místostarostka Valašského Meziříčí na Vsetínsku Dagmar Lacinová (ČSSD). Byla také zastupitelkou Zlínského kraje. Informovaly o tom oficiální internetové stránky města. Termín pohřbu ještě není znám, pravděpodobně se odehraje v úzkém rodinném kruhu, řekla dnes ČTK mluvčí valašskomeziříčské radnice Vendula Králová. Podle zlínského vydání Mladé fronty Dnes zemřela Lacinová 31. prosince po dlouhé nemoci. Post místostarostky zastávala od roku 2003, v zastupitelstvu Zlínského kraje působila od roku 2008. Nástupce Lacinové v krajském zastupitelstvu ani vedení valašskomeziříčské radnice prozatím není znám. Podle předsedy vsetínského okresního výboru ČSSD Petra Urbánka se touto otázkou bude výbor zabývat dnes večer. Zastupitelstvo Valašského Meziříčí by mělo zasedat 26. ledna, nástupcem Lacinové by podle volebního výsledku měl být právě Urbánek. V krajském zastupitelstvu by Lacinovou dle serveru volby.cz měl nahradit Jiří Haas. "Tyto úřednické úkony samozřejmě provedeme, teď však na to není vhodná doba, řeší se spíše věci ohledně pohřbu," řekl ČTK hejtman Stanislav Mišák (ČSSD). Zastupitelstvo Zlínského kraje bude zasedat 14. března.~pol~pod
Avízo, 4.1.: TK k jednání městské rady. Na programu mimo jiné... K.Vary - 10:00 TK k jednání městské rady. Na programu jsou mimo jiné regulace provozování taxislužby v Karlových Varech a kvality průvodcovských služeb, informace o používání nástrojů v Karlovarském symfonickém orchestru (KSO) nebo zahájení lázeňské sezony 2012. Místo: magistrát, zasedací místnost rady, Moskevská 2035/21 Pramen: mluvčí magistrátu Jan Kopál, tel.~den~pol~pod
Výsledky tenisového turnaje žen v Aucklandu Tenisový turnaj žen v Aucklandu (tvrdý povrch, dotace 220.000 dolarů): Dvouhra - čtvrtfinále: Čeng Ťie (Čína) - Hradecká (ČR) 6:2, 6:3, Kerberová (Něm.) - Lisická (1-Něm.) 6:4, 4:3 skreč, Pennettaová (4-It.) - Vesninová (Rus.) 6:2, 6:1.~spo
Tenistka Hradecká je v Aucklandu ve čtvrtfinále Auckland (Nový Zéland) 4. ledna (ČTK) - Česká tenistka Lucie Hradecká je na turnaji v Aucklandu ve čtvrtfinále. Ve druhém kole dnes porazila nasazenou dvojku Šuaj Pcheng z Číny 6:4 a 6:3. Fedcupová vítězka Hradecká si se 17. hráčkou světového žebříčku poradila za hodinu a 13 minut. "Pořád nemůžu uvěřit, že se mi to povedlo," řekla šestadvacetiletá Češka, které v žebříčku patří 52. příčka. Ve čtvrtfinále narazí Hradecká na další čínskou soupeřku Čeng Ťie, se kterou se dosud na okruhu WTA utkala jen jednou. V roce 2008 s ní na Roland Garros prohrála ve třech setech.~spo
Hokejisté USA zakončili juniorské MS výhrou a skončili sedmí Calgary 5. ledna (ČTK) - Hokejisté USA potvrdili na juniorském mistrovství světa v Kanadě svou suverenitu v bojích o udržení, když v posledním utkání skupiny porazili Švýcarsko 2:1. Američané tak skončili sedmí před Švýcarskem a Lotyšskem. Již před tímto zápasem bylo rozhodnuto o sestupu nováčka elitní skupiny Dánska. Vše podstatné ze zápasu, který sledovalo téměř 11 tisíc diváků, se odehrálo během první třetiny. Američany poslal do vedení Czarnik, ale Švýcaři brzy odpověděli brankou Haase. Vítězný gól zámořského výběru zaznamenal Gravel. Zbytku duelu už poté dominovali výtečně chytající gólmani Campbell a ve švýcarské brance Wolf.~spo
USA obvinily tři švýcarské bankéře z napomáhání k daňovým únikům New York 4. ledna (ČTK) - Spojené státy obvinily tři švýcarské bankéře z napomáhání daňovým únikům. Podle obvinění pomohli bohatým americkým klientům skrýt před daňovými úřady více než 1,2 miliardy USD (23,7 miliardy Kč). Uvedl to dnes úřad manhattanského státního zástupce. Pokud by byli uznáni vinnými, hrozí jim až pět let vězení. Bankéři podle úřadů pracovali jako poradci klientů v curyšské pobočce banky, která byla označená pouze jako "švýcarská banka A". Agentura Reuters s odvoláním na zdroje uvedla, že to byla banka Wegelin & Co, jedna z nejstarších soukromých bank ve Švýcarsku. Obžalovaní žijí ve Švýcarsku. Podle obvinění bankéři pomáhali v letech 2008 a 2009 americkým daňovým poplatníkům utajit existenci jejich bankovních účtů ve Švýcarsku. Obvinění přichází v době rozsáhlého vyšetřování Švýcarska a švýcarských bank kvůli podezření, že napomáhaly bohatým Američanům k daňovým únikům. Zpráva podle zdrojů naznačuje, že úřady se pomalu blíží k podávání trestních obvinění vůči některým bankám. Americké úřady podezřívají desítky tisíc Američanů, že využívali švýcarské banky k ukrývání miliard dolarů, které nezdanily. Banka Wegelin nemá pobočku ve Spojených státech. Své služby klientům v USA poskytuje prostřednictvím jedné z poboček švýcarské banky UBS ve Stamfordu. Švýcarská banka UBS již v roce 2009 zaplatila 780 milionů USD jako urovnání obvinění, že pomohla tisícům amerických klientů ukrýt před daňovým úřadem 20 miliard USD. Švýcarské úřady usilují o globální urovnání civilního sporu s USA, v rámci kterého by celý švýcarský bankovní sektor zaplatil pokutu a ukončil anonymní služby privátního bankovnictví pro Američany, napsaly agentury AP a Reuters.~fin~zak
Křížové kurzy hlavních světových měn 07:30 SEČ, 4.~bur~bup
Záchranáři z Vysočiny mají v Počátkách nové sídlo Počátky (Pelhřimovsko) 2. ledna (ČTK) - Záchranáři v Počátkách na Pelhřimovsku se přestěhovali do nového sídla. Dnes bylo slavnostně otevřeno, neodkladnou přednemocniční péči však záchranná služba zajišťuje z nových prostor už od 28. prosince. Novostavba vybudovaná u stanice hasičů zajišťuje záchranářům bezpečnější výjezdy s rychlou dosažitelností centra města i přilehlého regionu. ČTK to řekl Jan Nechvátal z tiskového oddělení Kraje Vysočina. Stavba nové budovy za 8,2 milionu korun trvala přes šest měsíců. Ze svého rozpočtu ji uhradil Kraj Vysočina. Podle hejtmana Jiřího Běhounka byla stanice v Počátkách poslední na Pelhřimovsku, která doposud měla nevhodné zázemí. Původní prostory v budově bývalé dětské nemocnice byly pro provoz záchranky nevyhovující. "Zásahové vozy parkovaly venku, což je nejen nepraktické, ale i nákladné. Kvůli citlivým zdravotnickým přístrojům a lékům bylo nutné v zimních měsících vozy vytápět," uvedla ředitelka krajské záchranné služby Vladislava Filová. Přednemocniční neodkladnou péči v Počátkách poskytuje výjezdová skupina rychlé zdravotnické pomoci ve složení záchranář a řidič-záchranář. Podle situace poskytuje péči buď samostatně nebo ve spolupráci s lékařem či s leteckou záchranou službou. Záchranná zdravotnická služba na Vysočině má na území kraje síť 20 výjezdových stanovišť.~zdr~sta~pol~pod
Firma z Penty bude spravovat nevýrobní techniku v Hyundai Praha 2. ledna (ČTK) - Společnost AB Facility ze skupiny Penta získala zakázku na správu nevýrobních technologií automobilky Hyundai v Nošovicích. ČTK to dnes řekla mluvčí AB Facility Zuzana Wobořilová. Hodnotu kontraktu neuvedla. "Od 1. ledna 2012 zahájila AB Facility poskytování služeb technického facility managementu pro veškeré nevýrobní technologie prvního výrobního závodu Hyundai v Evropě," uvedla mluvčí AB Facility. Mezi další velké zakázky, které firma získala v poslední době, patří správa několika stovek tuzemských objektů plynárenské společnosti RWE. Celkové tržby AB Facility v oblasti technické správy nemovitostí překročí podle Wobořilové za rok 2011 pravděpodobně miliardu korun. To by představovalo meziroční nárůst o 20 procent. Nový rok zahájila AB Facility také změnou firemní organizační struktury. Společnost se sloučila se svými dceřinými firmami Nový úklid, Tompex a Energ. Uvnitř AB Facility vzniklo současně šest nových divizí. "Cílem prováděných změn je zejména zjednodušení organizačního uspořádání celé skupiny a posílení značky AB Facility na trhu," sdělila Wobořilová.   Společnost vznikla v roce 1999 jako vnitřní organizační jednotka koncernu ABB. V roce 2003 se z ABB vyčlenila a přešla do vlastnictví fondu soukromého kapitálu Genesis. V roce 2010 firmu získala Penta. AB Facility patří mezi přední společnosti v oboru správy nemovitostí v Česku, kterému se též říká facility management. Mezi hlavní konkurenty firmy patří na tuzemském trhu například společnosti ISS, Centra nebo Okin Group.~sta~str~slz~aut~efm
Loď s květinami pro Havla odplula z Ústí, míří do Děčína Ústí nad Labem 2. ledna (ČTK) - Loď s květinami, kterými se lidé loučili s bývalým prezidentem Václavem Havlem, vyplula dnes z Ústí nad Labem. Do Děčína má dorazit kolem 10:30, tam květiny skončí v řece Labi. Věnce a květinové vazby bude podle Michaela Kocába třeba rozebrat, do vody naházejí jen biologický materiál. Řekl to novinářům dnes ráno na palubě doprovodné lodi Lužnice, která pluje již třetí den po Labi společně s nákladním člunem plným květin. Na lodi pluje kromě posádky také asi desítka lidí, kteří nastoupili v Ústí nad Labem, aby Havla symbolicky doprovodili na poslední cestě. Již v neděli večer se jich do přístavu ve Vaňově přišlo podívat asi 300. Loď dnes dopoledne popluje 26 kilometrů do Děčína, kde po tamním zámkem posádka květiny nahází do řeky. Na hranici s Německem by měly dorazit asi za dvě hodiny. Loď Lužnice a nákladní člun vyrazily z Prahy před dvěma dny, první noc kotvily v Mělníku. Podle sestry Angeliky z řádu boromejek je celou cestu na březích zdravili lidé, zapalovali svíčky, mávali a troubila auta i vlaky. "Nebyl úsek více než 500 metrů, kde by někdo nestál. Atmosféra je úžasná, takové reakce lidí jsme nečekali," dodala. Havel zemřel v neděli 18. prosince na své chalupě na Hrádečku, kde v posledních měsících pobýval. Rakev s jeho ostatky pak byla dva dny vystavena v duchovním centru Pražská křižovatka a později ve Vladislavském sále Pražského hradu. Desetitisíce lidí přicházely na tato místa uctít Havlovu památku. Mnozí z nich přinášeli květiny, které dnes skončí v řece.~for~pol~pod
Benešová se Štěpánkem jsou v Brisbane ve čtvrtfinále Brisbane 4. ledna (ČTK) - Česká tenistka Iveta Benešová postoupila v Brisbane po výhře nad šestou hráčkou světa Samanthou Stosurovou z Austrálie do čtvrtfinále. Turnajovou jedničku a vítězku loňského US Open zdolala ve druhém kole po setech 6:4 a 6:2. Do čtvrtfinále prošel také šestý nasazený Radek Štěpánek, který porazil Fina Jarkko Nieminena 7:6 a 6:2. Třiatřicetiletý vítěz turnaje v Brisbane z roku 2009, který byl navíc v dalších ročnících ve finále a v semifinále, se ve čtvrtfinále utká s vítězem zápasu mezi Rusem Igorem Andrejevem a Ukrajincem Alexandrem Dolgopolovem. Osmadvacetiletá Benešová porazila Stosurovou na pátý pokus v kariéře, když s ní navíc v předchozích čtyřech zápasech neuhrála ani set. Její další soupeřkou bude bývalá světová jednička Kim Clijstersová z Belgie. Sedmadvacetiletá Stosurová si naopak prodloužila sérii neúspěchů na domácím turnaji - v Brisbane totiž ještě nikdy neprošla přes druhé kolo. "Doufám, že jsem jen měla blbý den a za týdne to napravím," citovala australskou tenistku agentura AP. "Není to nejlepší start do sezony, ale nic není ztraceno, takže není třeba panikařit," dodala. Ve čtvrtfinále je také třináctinásobná grandslamová vítězka Serena Williamsová, která se představila na prvním turnaji od loňského US Open. Americká tenistka sice porazila Bojanu Jovanovskou ze Srbska 6:2 a 6:4, v závěru utkání si ale poranila levý kotník a zápas dohrávala ve velkých bolestech.~spo
Na horských cestách v hradeckém kraji leží vrstva sněhu Hradec Králové 3. ledna (ČTK) - Na horských komunikacích v Královéhradeckém kraji leží vrstva sněhu, která je místy zledovatělá. Všechny cesty jsou však se zvýšenou opatrností sjízdné, vyplývá z webu Ředitelství silnic a dálnic. Například na některých cestách v Krkonoších je vrstva sněhu místy zledovatělá, nebezpečné úseky jsou však kryté posypem. V Orlických horách zůstává především v lesních úsecích na cestách vrstva rozbředlého sněhu, která má často ledový podklad. Na většině území hradeckého kraje je dnes zataženo, teploty se pohybují mírně nad bodem mrazu. Například v Krkonoších či na Náchodsku je místy mlha, na Hradecku mrholí.~met~dpr
Hejduk podruhé za sebou rozhodl o výhře Colorada New York 3. ledna (ČTK) - Český hokejista Milan Hejduk rozhodl gólem v samostatných nájezdech o výhře Colorada 2:1 na ledě Los Angeles. Pětatřicetiletý útočník, který dvěma brankami zařídil i v minulém zápase vítězství svého týmu, byl jediným úspěšným aktérem rozstřelu. Obránce Filip Kuba přispěl jednou asistencí k výhře Ottawy 3:2 v prodloužení nad New Jersey. Senators ve třetí třetině smazali dvoubrankové manko a obrat dokonali v čase 64:00, kdy se prosadil Daniel Alfredsson. U vítězné trefy sehrál důležitou úlohu i Milan Michálek, který stínil brankáři Martinu Brodeurovi ve výhledu. Asistenci u prvního gólu Devils zaznamenal Petr Sýkora.~spo
Markit: Podmínky v průmyslu se mírně zlepšily, aktivita ale klesá Praha 2. ledna (ČTK) - Podmínky ve zpracovatelském sektoru v Česku se v prosinci sice mírně zlepšily, ale index zůstal pod 50 body. Ty jsou přitom v indexu předělem mezi růstem a poklesem aktivity. Prosincový index nákupních manažerů (PMI) tak stoupl na 49,2 bodu z 48,6 bodu v listopadu. To svědčí o pomalejším tempu poklesu sektoru, oznámila to dnes společnost Markit Economics, která údaje zpracovala pro banku HSBC. Index, který sleduje kromě výroby a nových objednávek zaměstnanost, termíny dodávek od dodavatelů a zásoby na skladě, se držel nad 50 body od listopadu 2009 do října 2011. Předtím byl 16 měsíců za sebou pod touto hranicí. "Prosincový výsledek PMI je mírně lepší než listopadový, ale pořád se nachází pod neutrální hranicí padesáti bodů," uvedla ekonomka pro střední a východní Evropu u HSBC Agata Urbanska. Podle ní je možné očekávat ještě další pokles růstu průmyslové výroby a exportu. "Přestože se výroba dostala v prosinci zpátky nad neutrální hranici padesáti bodů, předstihové složky jako nové zakázky a zaměstnanost zaznamenaly pokles. Ceny vstupů v prosinci slabě vzrostly a firmy zatím snížily ceny hotových výrobků. Pokračování tohoto trendu by mohlo podkopat ziskovost firemního sektoru," dodala. Nižší objem nových zakázek vedl v prosinci výrobce k propuštění a omezování nákupů. Tempo poklesu v případě zaměstnanosti lehce zrychlilo, zatímco nákupy vstupů zaznamenaly jen mírnější pokles. I přes pokles nových zakázek, objem rozpracovaných zakázek lehce stoupl. Markit je společnost, která poskytuje finanční informační služby. Má přes 1200 zaměstnanců v Evropě, Severní Americe a oblasti Asie a Pacifiku. Jejich služeb využívá více než 1500 finančních institucí.~mak
O titul Auto roku 2012 bojují Citigo, Focus, A6, Evoque a Carrera Praha 2. ledna (ČTK) - Do finále ankety Auto roku 2012 zvolila odborná porota a veřejnost Škodu Citigo, Ford Focus, Audi A6, Range Rover Evoque a Porsche 911 Carrera. Z těchto nejlépe hodnocených vozů v jednotlivých kategoriích vybere porota 24. ledna celkového vítěze. ČTK to dnes oznámili organizátoři ze Svazu dovozců automobilů a Sdružení automobilového průmyslu. Škoda Citigo zvítězila v kategorii městských vozů, Focus se prosadil v nižší střední třídě, Audi A6 vyhrálo mezi vozy střední a vyšší střední třídy, Range Rover bodoval v kategorii terénních a velkoprostorových vozů a Carrera mezi sportovními vozy. Celkem bylo do ankety nominováno 41 automobilových novinek. O vítězství vozů v jednotlivých kategoriích rozhodla odborná 31členná porota a veřejnost. Jejich hlasy se sečetly. "Veřejnost se s odbornou porotou při volbě v jednotlivých kategoriích na vítězi shodla ve třech z pěti kategorií, avšak ani ve zbylých dvou nebylo hlasování dramaticky odlišné," uvedl předseda odborné poroty Petr Hanke. Současně s anketou Auto roku v České republice probíhá již poosmé akce Dodavatel pro Auto roku 2012. Je možno uvést, že každý z uvedených vítězných vozů obsahuje díly od řady tuzemských dodavatelů. Klub motoristických novinářů již několik let pořádá konkurenční anketu Auto roku KMN, která se řídí regulemi evropské soutěže "Car of The Year". V té zvítězil Range Rover Evoque před Focusem a Škodou Citigo.~str~aut
Evropské akcie zahájily rok po loňském propadu nepatrným růstem Londýn 2. ledna (ČTK) - Západoevropské akcie zahájily nový rok po loňském propadu nepatrným růstem. Obchodování je kvůli svátkům slabé a investoři se omezují na nákupy bezpečných "defenzivních" titulů, zejména akcií elektrárenských společností. Index FTSEurofirst 300 krátce po zahájení obchodů posílil o 0,2 procenta na 1003,80 bodu a navázal na páteční vzestup o 0,8 procenta. Za celý rok ztratil index 10,7 procenta, což byl jeho nejhlubší propad od roku 2008. Nejvýrazněji rostly akcie elektrárenských podniků. Akcie německých skupin E.ON a RWE posílily o více než jedno procento. Analytici s ohledem na přetrvávající dluhovou krizi v eurozóně a obavy z vývoje v Itálii v dohledné době žádné výraznější zlepšení nálady na trhu nečekají. "Bude to hodně těžký rok," řekl agentuře Reuters Mark Priest z makléřské firmy ETX Capital. Obchodování v Evropě oslabuje uzavření britského trhu, kde se dnes slaví novoroční svátek. Zavřeno měla i většina asijských burz a obchodovat se nebude ani ve Spojených státech.~bur~eur
Křížové kurzy hlavních světových měn 07:30 SEČ, 5.~bur~bup
Pražský akciový trh zahájil nový rok mírným růstem Praha 2. ledna (ČTK) - Pražský akciový trh první obchodní den v roce posiluje, hlavní index PX kolem 11:30 přidal 0,34 procenta na 914,2 bodu. Burzu nahoru táhly především obě bankovní emise. Aktivita investorů je nízká. "Pražská burza vstupuje do nového roku při minimální aktivitě se zanedbatelnými změnami. Snížená aktivita se dá očekávat po celý den. Jelikož po oslavách nového roku dnes zůstávají zavřeny trhy v Londýně i Spojených státech," uvedl Pavol Mokoš z Patria Direct. Největší zisky zaznamenaly cenné papíry rakouské Erste Bank, posílily o 1,18 procenta na 351,10 koruny. Akcie Komerční banky zpevnily o 0,84 procenta na 3358 korun. Dařilo se také cenným papírům energetické společnosti ČEZ, jež se zhodnotily o 0,25 procenta na 788 korun a se ziskem 0,78 procenta na 128,95 koruny se obchodovaly akcie mediální firmy CME. Ztrátu naopak zaznamenaly akcie mobilního operátora Telefóniky, odepsaly 0,23 procenta na 382,20 koruny. Titul oslabuje poté, co média opět přišla se spekulacemi o možném prodeji kvůli kapitálovým potřebám španělské mateřské skupiny Telefónica SA, dodal Mokoš. "Tyto spekulace nejsou na trhu žádnou novinkou. S ohledem na cash flow, který Telefónica CR generuje mateřské společnosti, se domníváme, že španělská Telefónica SA nebude nabízet svá česká aktiva k prodeji," uvedl analytik Patria Finance Tomáš Tomčány. V systému SPAD pro nejvíce obchodované emise byly do 11:30 uzavřeny transakce za více než 117 milionů korun. Se třemi emisemi se zatím neuskutečnil žádný obchod.~bur
Skupina Bohemia Sekt má změněné vedení, šéfem je Ondřej Beránek Starý Plzenec (Plzeňsko) 2. ledna (ČTK) - Noví tři jednatelé a tři prokuristé vedou od letošního 1. ledna skupinu Bohemia Sekt, největšího českého výrobce vína. Předsedou obchodního vedení, zodpovědným za řízení celého seskupení, je devětatřicetiletý Ondřej Beránek. S dalšími dvěma jednateli převzal řízení po dlouholetém generálním řediteli Josefu Vozdeckém, který v podniku pracoval 41 let, řekl ČTK marketingový ředitel a nový tiskový mluvčí firmy Martin Fousek. Bohemia Sekt zároveň změnil právní formu na společnost s ručením omezeným. "Ondřej Beránek doposud působil ve společnosti jako místopředseda představenstva a finanční ředitel. Do Bohemia Sektu nastoupil v roce 1998 na referentskou pozici controllera," dodal Fousek. Místopředsedou obchodního vedení se stal třiačtyřicetiletý Petr Černý, dosavadní člen představenstva a obchodní ředitel. Ve společnosti pracuje od roku 2006, zodpovědný bude za obchod a marketing. Třetím jednatelem a novým členem obchodního vedení, který bude mít na starosti výrobu a techniku, je devětačtyřicetiletý Slavomír Hermann, který byl od roku 1989 výrobním ředitelem skupiny Bohemia Sekt. Uvolněnou pozici finančního ředitele převzal Rastislav Vašica, dosavadní manažer controllingu. Spolu s Fouskem a manažerem pro strategii Bedřichem Taušem se stali prokuristy firmy. "Už 70 let je Bohemia Sekt neodmyslitelnou součástí českého a moravského vinařství. Naším cílem je nadále vylepšovat a upevňovat pozici lídra tuzemského trhu sektů a vín," uvedl dnes Beránek. Změna právní formy z akciové společnosti na společnost s ručením omezeným souvisí s organizační strukturou německé vlastnické skupiny Henkell & Co., která patří do obřího seskupení Dr. Oetker. "V rámci skupiny Henkell & Co. už jsme byli ze zhruba dvaceti podniků jedinou akciovou společností," uvedl koncem minulého roku Vozdecký, který zůstává v podniku do konce ledna. Ke změně základního kapitálu firmy nedošlo. Podle Vozdeckého patří Bohemia Sekt k nejvýkonnějším firmám v německé skupině Henkell & Co., která vlastní podniky ve 14 zemích. Tržby Bohemia Sektu se dlouhodobě pohybují kolem 1,5 miliardy korun. Předloni firma prodala 22,6 milionu lahví sektů, vín a lihovin.~ptr~efm
Dodavatele elektřiny loni změnilo téměř 450.000 klientů Praha 2. ledna (ČTK) - Od letošního roku opět zdražuje elektřina a plyn, což loni odběratele vedlo k rekordnímu počtu změn prodejce energií. Dodavatele elektřiny za loňský rok změnilo celkem 448.860 klientů, což je téměř dvojnásobek proti roku 2010. U plynu změnilo prodejce 361.941 odběratelů, tedy více než čtyřnásobek předloňského roku. Vyplývá to z údajů Operátora trhu s elektřinou (OTE), který dohlíží i na trh s plynem. Největší část zákazníků, kteří volí jiné dodavatele, tvoří domácnosti. Většinou přecházejí od dominantních firem jako ČEZ, Pražská energetika, E.ON či RWE k menším společnostem. Ty v souboji o klienty vítězí díky strategiím udržování cen pod úrovní cen velkých firem. ČEZ od ledna zdražuje domácnostem elektřinu o téměř pět procent, Pražská energetika zvýšila ceny v průměru o 2,7 procenta a E.ON zachová růst na minimu 0,1 procenta. Firmy zdražení zdůvodňují růstem cen na velkoobchodním trhu a také vyšším příspěvkem na obnovitelné zdroje. Z plynárenských firem zdražila společnost RWE již v průběhu prosince, a sice o devět procent. Pražská plynárenská od ledna zdražila v průměru o 2,6 procenta a E.ON zvýšil ceny na začátku prosince o 3,5 procenta. Menším dodavatelům se daří výhodně nakupovat elektřinu na burze a slibují, že letos zůstanou jejich ceníky výhodnější než u dominantní konkurence. "Na územích s dominancí ČEZ, E.ON a PRE si udržujeme tradičně zhruba o tři až deset procent nižší ceny oproti dominantnímu dodavateli," uvedl obchodní ředitel jednoho z hlavních alternativních dodavatelů Centropol Energy Lukáš Pokrupa. Velcí prodejci čelí nástupu konkurence různými slevami a zákaznickými výhodami. Odborníci předpokládají, že vysoký počet změn dodavatelů energií bude přetrvávat i letos a v příštích letech. Kromě stále rostoucích cen změnám nahrává také již poměrně jednoduchý proces přechodu na jiného prodejce.~ene~sur
Na jihu Moravy přišly na svět v první minutě po půlnoci dvě děti Brno 1. ledna (ČTK) - Jih Moravy má letos dvě děti narozené v první minutě po půlnoci. První je Eliška Macáková, která se narodila v Nemocnici Milosrdných bratří v Brně, vážila 2570 gramů a měřila 47 centimetrů. Několik vteřin před ní přišla na svět Hana Skripcová ve vyškovské nemocnici, a to s váhou 3360 gramů a délkou 49 centimetrů. Malá Eliška pochází z Brna a je tak prvním letošním dítětem kraje. Hana se narodila matce z Kroměříže, řekl ČTK šéf Nemocnice Milosrdných bratří Josef Drbal. Hana i Eliška mohou stejně jako další novorozenci v ČR aspirovat na titul prvního novorozence ČR. Další děti přišly na svět minutu po půlnoci v porodnicích v jižních a středních Čechách, Karlovarském, Plzeňském a Ústeckém kraji. V první letošní hodině se na jihu Moravy narodily tři děti. Asi půl hodiny po startu nového roku se narodila holčička v bohunické porodnici Fakultní nemocnice Brno. První miminko roku dostává tradičně dary od kraje. Jejich letošní podobu budou teprve radní schvalovat. Loni obdrželi rodiče prvního dítěte 23.000 korun, pamětní list, medaili a elektronickou chůvičku. Kraj v posledních letech oceňuje i děti narozené jako první v jednotlivých okresech. Loni získali po 14.000 korunách. Zda se hejtmanství tradice přidrží, záleží na rozhodnutí radních. Rodiče finanční odměny vítají. Tím spíš, že od loňska nemá většina z nich nárok na porodné. V největším porodnickém pracovišti v kraji, Fakultní nemocnici Brno také s příchodem nového roku uzavřeli první čísla týkající se loňských porodnických výkonů. V nemocnici se loni uskutečnilo 6173 porodů, o rok dříve jich bylo 6358. Údaje napovídají, že baby-boom pomalu opadá a křivka porodnosti začíná klesat. "Tento trend byl patrný už ve druhé polovině loňského roku. Zatímco zhruba do srpna bylo porodů stále hodně, od té doby pozorujeme úbytek," řekla ČTK mluvčí nemocnice Anna Mrázová.~sop~mag
Japonské akcie kvůli dluhové krizi klesly ze třítýdenního maxima Tokio 5. ledna (ČTK) - Japonské akcie dnes sestoupily ze středečního maxima za tři týdny. Investoři kvůli přetrvávajícím obavám z dluhové krize v eurozóně ztrácejí opět zájem o riziková aktiva a japonský trh je také pod tlakem silného kurzu jenu vůči všeobecně slabému euru. Hlavní index tokijské burzy Nikkei 225 v závěru klesl o 0,8 procenta na 8488,71 bodu, čímž ztratil dvě třetiny středečního přírůstku. Širší index Topix oslabil o 0,9 procenta. Investoři v Tokiu se obávají, že propad eura k jenu nebude dočasný a bude záležet na vývoji v eurozóně. To představuje další problém pro japonské vývozce, kteří se loni museli vyrovnávat s růstem jenu na rekordní maxima k dolaru. "Letos se tokijský trh zaměří na to, zda se vyřeší evropské problémy s dluhy a kdy tyto problémy začnou dopadat na Spojené státy. Žádná jiná témata kromě Evropy tento rok roli hrát nebudou," řekl agentuře Reuters analytik makléřské firmy Mizuho Securities Jutaka Miura. Euro vůči jenu zůstávalo na asijském devizovém trhu těsně nad 11letým minimem. Trh bude dnes sledovat hlavně aukci francouzských státních dluhopisů v objemu až osmi miliard eur a nepříznivý výsledek posílí obavy z toho, že Paříž v brzké době ztratí prestižní rating AAA. Euro k jenu bylo ke konci tokijského obchodování na 99,20 JPY, mírně pod středečním závěrem 99,30 a půl jenu nad pondělním minimem 98,71 JPY. K dolaru evropská měna klesla na 1,2927 USD ze středečních 1,2945 USD, mírně nad 15měsíčním minimem 1,2856 USD z minulého týdne.~bur~bup
Výsledky tenisového turnaje mužů a žen v Brisbane Tenisový turnaj mužů a žen v Brisbane (tvrdý povrch): Muži (dotace 434.250 dolarů): Dvouhra - 2. kolo: Štěpánek (6-ČR) - Nieminen (Fin.) 7:6 (7:3), 6:2, Simon (2-Fr.) - Duckworth (Austr.) 6:3, 7:5, Istomin (Uzb.) - Haas (Něm.) bez boje, Giraldo (Kol.) - Petzschner (Něm.) 6:4, 6:4. Čtyřhra - 2. kolo: Mirnyj, Nestor (1-Běl./Kan.) - Haas, Štěpánek (Něm./ČR) bez boje.   Ženy (dotace 655.000 dolarů): Dvouhra - 2. kolo: Benešová (ČR) - Stosurová (1-Austr.) 6:4, 6:2, S. Williamsová (4-USA) - Jovanovská (Srb.) 6:2, 6:4, Jankovičová (6-Srb.) - Bratčikovová (Rus.) 6:3, 6:2, Kanepiová (Est.) - Pavljučenkovová (7-Rus.) 6:0, 6:3.~spo
Na cestách v Krkonoších a Orlických horách leží vrstva sněhu Hradec Králové 4. ledna (ČTK) - Na silnicích v Krkonoších a Orlických horách zůstává vrstva uježděného sněhu, která je místy zledovatělá. Všechny komunikace jsou však se zvýšenou opatrností sjízdné, zjistila ČTK na webu Ředitelství silnic a dálnic. V hradeckém kraji je dnes zataženo, v některých oblastech prší a kvůli srážkám je snížená dohlednost. Teploty vystoupily až na sedm stupňů Celsia nad bod mrazu. Hlavní silniční tahy i komunikace v nižších polohách jsou mokré a sjízdné bez omezení.~met~dpr
Dopravu v Libereckém kraji komplikují kluzké cesty a zbytky sněhu Liberec 3. ledna (ČTK) - Kluzké silnice a v horských oblastech zbytky sněhu na vozovkách mohou dnes ráno v Libereckém kraji motoristům zkomplikovat jízdu. V Jizerských horách leží zbytky sněhu po pluhování na silnicích druhých a třetích tříd. V Krkonoších jsou dnes cesty mokré, silničáři ale radí zvýšenou opatrnost, informuje Ředitelství silnic a dálnic ČR. Kvůli kluzkému povrchu mohou mít řidiči problémy na hlavním tahu mezi Libercem a Cvikovem. Sníh komplikuje jízdu také na Jablonecku, jeho zbytky po pluhování leží na vozovkách druhé a třetí třídy. Viditelnost na mnoha místech Libereckého kraje omezují drobné dešťové srážky. Teploty se v ranních hodinách pohybovaly nad nulou. Podle předpovědi bude dopoledne polojasno, na horách ojediněle slabé přeháňky, v polohách nad 600 metrů sněhové. Odpoledne a večer má být zataženo a v noci přijít déšť.~met~dpr
Dukovany loni zvýšily dodávky proudu o 1,3 pct. na 14,369 TWh Dukovany (Třebíčsko) 2. ledna (ČTK) - Jaderná elektrárna Dukovany na Třebíčsku loni v meziročním porovnání zvýšila výrobu elektřiny o 1,3 procenta na 14,369 terawatthodin (TWh). Byl to druhý nejlepší výkon v její téměř sedmadvacetileté historii. Roční plán výroby byl splněn na 100,32 procenta, řekl dnes ČTK mluvčí elektrárny Petr Spilka. Rekord Dukovan představuje 14,43 TWh proudu. Je z roku 2008, který byl přestupný. "Do překonání rekordu nám loni chyběl právě ten jeden den," poznamenal mluvčí. Výkon dukovanských bloků se postupně zvyšuje ze zhruba 460 megawattů (MW) na 500 MW, ale s modernizací jsou spojeny delší odstávky. Běžně se reaktory odstavují kvůli výměně části jaderného paliva a revizím na necelý měsíc. Kvůli zvyšování výkonu ale blok stojí i víc než dvojnásobnou dobu. Minulý rok se delší odstávka týkala bloku číslo jedna. Trvala 77 dní, skončila 13. listopadu. Loni v dubnu musel být také dvakrát neplánovaně odstaven blok číslo čtyři, aby mohly být opraveny netěsnosti v primárním okruhu. Vyšší výkon 500 MW už mají tři ze čtyř dukovanských bloků. Poslední blok bude modernizován letos. Celá elektrárna pak bude mít instalovaný výkon 2000 MW, jaký má i mladší jaderná elektrárna Temelín.~ene~efm
Výsledky NHL NHL: Anaheim - San Jose 1:3, Montreal - Winnipeg 7:3, New Jersey - Boston 1:6, Vancouver - Minnesota 3:0.~spo
V Olomouckém kraji sněží a fouká silný vítr, opatrnost je nutná Olomouc 5. ledna (ČTK) - Silný vítr a sněžení může dnes zkomplikovat cestu řidičům v Olomouckém kraji. Ke zvýšené opatrnosti nabádají motoristy silničáři především na Šumpersku a Jesenicku, obezřetní by ale měli být řidiči i v jiných částech regionu. Kvůli silnému větru se navíc místy tvoří na cestách sněhové jazyky. Na Jesenicku začalo hustě sněžit kolem 04:00. Dosud napadly tak tři centimetry. "Na vozovkách leží čerstvá sněhová vrstva. Všechnu techniku máme v terénu, pluží, sypou. Když však projedou, zase se cesty zafoukají. Tím, že je málo sněhu, se zatím jazyky netvoří," řekl dnes ČTK dispečer jesenických silničářů. Podobná situace je na Šumpersku, kde začalo drobně sněžit již od 02:00. "Cesty udržované chemicky jsou se sněhovou kaší, na ostatních je malá sněhová vrstva od jednoho do pěti centimetrů. Zvýšená opatrnost je nutná. Ve vrcholových partiích na sedle jsou mírné jazyky, které zasahují zčásti do vozovky," uvedl dispečer šumperských silničářů. Obezřetní by měli být řidiči i na Olomoucku. "Od středních poloh sněží, provádíme chemický posyp. Jde především o oblast Šternberska, Kozlovska a Potštátska. Nabádáme řidiče k opatrnosti, situaci by rozhodně neměli podceňovat," uvedl dispečer olomouckých silničářů. Bez větších problémů by měli zatím cestovat řidiči po Přerovsku. Začalo však pršet a i tam se zvedá silný vítr.~met~dpr
Nejlepší střelci vybraných evropských fotbalových lig Tabulka střelců vybraných evropských fotbalových lig: Anglie (19. kolo): 17 - Van Persie (Arsenal), 14 - Ba (Newcastle), 13 - Rooney (Manchester United), Agüero (Manchester City), 12 - Yakubu (Blackburn), 10 - Džeko (Manchester City), 9 - Sturridge (Chelsea), Adebayor (Tottenham), 8 - Balotelli (Manchester City), Fletcher (Wolverhampton), 7 - Klasnič (Bolton), Lampard (Chelsea), Holt (Norwich City), Helguson (QPR), Van der Vaart, Bale (oba Tottenham).   Belgie (19. kolo): 16 - Perbet (Mons), 10 - Ghúčannedžhad (St. Truiden), Gillet (Anderlecht), 9 - Vossen (Genk), 8 - Thijs (Gent), Gorius (Mechelen), 7 - Suárez (Anderlecht), Losada (Beerschot), Rudy (Cercle Bruggy), Chuka (Lovaň).   Skotsko (21. kolo): 12 - Jelavič (Rangers), 11 - Hooper (Celtic), 10 - Daly (Dundee United), 9 - Naismith (Rangers), Sandaza (St. Johnstone), 8 - Stokes (Celtic), Vernon (Aberdeen), O'Connor (Hibernian), 7 - Higdon (Motherwell), Tade, Shinnie (oba Inverness), Heffernan (Kilmarnock), ... 3 - mj. SKÁCEL (Hearts).~spo
Na Vinohradském hřbitově jsou uloženi i Grossmann či Bosáková Praha 3. ledna (ČTK) - Výběr známých osobností, jejichž ostatky jsou uloženy na Vinohradském hřbitově v Praze (v nejbližších dnech tam mají být uloženy ostatky prezidenta Václava Havla; řazeno abecedně):   Eva Bosáková (1931-1991) - sportovní gymnastka, dvojnásobná mistryně světa z let 1958 a 1962, olympijská vítězka z her v Římě 1960.   Karel Matěj Čapek-Chod (1860-1927) - spisovatel a novinář, čelný představitel naturalismu.   Jaroslav Foglar (1907-1999) - spisovatel, propagátor skautingu, autor Rychlých šípů.   Jiří Grossmann (1941-1971) - herec, zpěvák, textař a autor divadelních her, proslavil se v divadle Semafor ve dvojici s Miloslavem Šimkem.   Emil Hácha (1872-1945) - někdejší šéf prvorepublikového Nejvyššího správního soudu a prezident na druhé republiky a protektorátu.   Egon Erwin Kisch (1885-1948) - pražský německy píšící novinář, přezdívaný pro své pracovní nasazení "zuřivý reportér".   Laďka Kozderková (1949-1986) - muzikálová herečka, hvězda pražského Hudebního divadla v Karlíně.   František Kožík (1909-1997) - spisovatel, rozhlasový a filmový dramaturg. Jeho nejznámějším dílem je románový životopis Největší z pierotů.   Josef Laufer (1891-1966) - novinář, jeden z průkopníků sportovního rozhlasového přímého přenosu v Československu.   Jan Pivec (1907-1980) - dlouholetý člen činohry Národního divadla, kde hrál komediální i vážné role, živelný a emotivní herec se proslavil také před kamerou.   Karel Václav Rais (1859-1926) - spisovatel, svými díly přiblížil zejména lid českého venkova v době obrození; patřil mezi první významné Čechy, kteří se nechali zpopelnit.   Jiří Šlitr (1924-1969) - spoluzakladatel divadla Semafor, skladatel, klavírista, malíř a zpěvák; nezapomenutelnou dvojici vytvořil s Jiřím Suchým.   Jaroslav Štercl (1919-1996) - estrádní a kabaretní komik, svérázný lidový bavič a také trampský muzikant.~for~pol~pod~prg
Prvním dítětem Libereckého kraje je holčička narozená v Jilemnici Liberec 1. ledna (ČTK) - V Libereckém kraji letos první dítě přišlo na svět v porodnici Masarykovy městské nemocnice v Jilemnici. Holčička Anna Zoe se narodila v 09:05 rodičům žijícím v sousedním Královéhradeckém kraji. ČTK to řekla porodní asistentka Hana Jiřičková. Dlouho pak na sebe nenechal čekat letošní první chlapeček. Narodil se v 09:27 v České Lípě. Anna Zoe po narození vážila 2,75 kilogramu. Její maminka pochází ze Slovenska, s tatínkem holčičky ale bydlí v nedalekém Špindlerově Mlýně. Na přírůstek v jilemnické porodnici čekali několik hodin. Poslední dítě v roce 2011 tam přišlo na svět v sobotu odpoledne. Michal narozený v českolipské nemocnici vážil 2,86 kilogramu a měřil 47 centimetrů. Jeho maminka z města pochází. Loni se v Libereckém kraji první dítě nového roku narodilo v Liberci mamince z Hrádku nad Nisou. Malý Matyáš tehdy přišel na svět pouhých 43 sekund po půlnoci. Porodní oddělení jsou i v Liberci a sousedním Jablonci nad Nisou. Tam ale na letošní první přírůstek v dopoledních hodinách zatím čekali. Porodnice donedávna byla také v Turnově, loni ale její provoz skončil.~sop~mag
Na severu Olomouckého kraje leží místy na silnicích tající sníh Olomouc 3. ledna (ČTK) - Na vedlejších silnicích na severu Olomouckého kraje dnes ráno leží místy rozbředající sníh. V části Jesenicka vozovky namrzaly. Silničáři tam proto doporučují motoristům jízdu se zvýšenou opatrností. Na některých místech v kraji může dopravu komplikovat mlha. Vyplývá to z informací Ředitelství silnic a dálnic ČR. Na rozbředlý sníh řidiči narazí ve vyšších polohách na silnicích, které jejich správci udržují inertně, a dále na vozovce první třídy v okolí motorestu Skřítek. Před námrazou silničáři varují v úseku Ramzová - Ostružná na Jesenicku. V ostatních oblastech Olomouckého kraje jsou vozovky holé a mokré.~met~dpr
Belgické banky KBC a Dexia loni přišly o část vkladů Brusel 3. ledna (ČTK) - Belgické bankovní ústavy KBC a Dexia Bank Belgium zaznamenaly v loňském roce zřetelný odliv vkladů. Je to zčásti znamení poklesu důvěry v tyto banky, protože z ostatních belgických bank vklady nemizely, napsal dnes místní list De Tijd. Z KBC, která je vlastníkem tuzemské Československé obchodní banky (ČSOB), vkladatelé loni v čistém vyjádření stáhli 1,4 miliardy eur (35,7 miliardy Kč), což představuje 4,1 procenta jejích vkladů. Z belgické části Dexie, kterou belgická vláda loni kvůli potížím francouzsko-belgicko-lucemburské skupiny zestátnila, odplynulo 10,4 procenta všech vkladů. Část vkladů se podle listu přesunula do belgických vládních dluhopisů. Belgická vláda vydala v prosinci úspěšnou emisi dluhopisů pro drobné investory v objemu 5,7 miliardy eur a většina nákupů financovaly úspory střadatelů. Stahování vkladů od KBC a Dexie srovnává list s pozitivním vývojem u jiných místních bank. Vklady u BNP Paribas Fortis zůstaly loni zhruba beze změny, zatímco vklady u ING Belgium vzrostly o 8,5 procenta. Zvýšily se i depozita u menších hráčů na belgickém trhu jako Rabobank a Deutsche Bank.~fin~efm
Informace hasičského záchranného sboru Praha 3. ledna (ČTK) - Hasiči v Česku v pondělí zaznamenali 40 požárů, které způsobily škodu 4,9 milionu korun. Nikdo při nich nezemřel, ale dva lidé byli zraněni. Na svých internetových stránkách o tom dnes informoval Hasičský záchranný sbor ČR. V Podvekách na Kutnohorsku hořel speciální lesnický stroj, takzvaný harvestor. Oheň způsobila technická závada. Škoda je čtyři miliony korun.~zak
Před Britem podezřelým z vraždy Češky varoval Interpol San José 2. ledna (ČTK) - Před Britem, který byl v Kostarice ve středu zatčen pro podezření z vraždy mladé Češky, varoval již před tragédií Interpol, a to kvůli trestným činům, včetně sexuálního útoku. Informoval o tom dnes deník The Telegraph s odvoláním na kostarickou policii. Podle Johnnyho Fernandeze Moralese z kostarické policie vydal Interpol takzvané zelené varování kvůli trestným činům podezřelého, jež se vztahovaly k používání střelných zbraní a výbušnin, a také kvůli sexuálně motivovanému útoku. "Nevím, zda byl za tyto činy odsouzen," uvedl dále Morales, podle něhož prý pravděpodobně Brit trpěl schizofrenií. Dvacetiletý Angličan Alexandros Mill Saunders, který zůstává ve vazbě, je podezřelý z toho, že zřejmě pod vlivem drog na usedlosti poblíž města Finca La Libertad nedaleko hranic s Nikaraguou ubodal dvaadvacetiletou Češku, která zde pracovala jako dobrovolnice. Útok, při němž prý ženu bodl 15krát do obličeje, krku a hrudníku, byl patrně sexuálně motivován. Saunders podle svědků před činem obtěžoval i další ženy pracující na farmě. List The Telegraph sdělil, že Saunders je synem známé londýnské psychoanalytičky Catie Galatariotouové a profesora angličtiny na King’s College London Maxe Saunderse. Původní informace hovořily o tom, že podezřelý je synem londýnského psychoanalytika.~zak
Počet obyvatel Francie přesáhl hranici 65 milionů Paříž 2. ledna (ČTK) - Počet obyvatel Francie přesáhl na přelomu roku hranici 65 milionů. Uvedl to dnes francouzský ekonomický deník Les Echos s odvoláním na místní Státní statistický ústav (Insee). Od roku 1999 se počet obyvatel metropolitní Francie a jejích zámořských území zvýšil o více než čtyři miliony. Tento nárůst vyplynul více než ze čtvrtiny z přistěhovalectví, ale hlavně z většího počtu narození než úmrtí. S průměrem dvou dětí na ženu se Francie stala zemí s nejvyšší porodností v Evropě. Průměrný věk, kterého se Francouzi dožívají, navíc stále stoupá. Nejlidnatější oblastí je region kolem Paříže, kde žije na 12 milionů obyvatel. V Česku žije kolem 10,6 milionu obyvatel. V posledních desetiletích zde postupně ubývá dětí, ale počet obyvatel přesto roste. Děje se tak hlavně díky příchodu cizinců a nárůstem počtu seniorů.~sop
Silvestrovský běh v Sao Paulu vyhrál v dešti Tariku Bekele Sao Paulo 1. ledna (ČTK) - Tradiční silvestrovský běh v Sao Paulu vyhrál v hustém dešti Etiopan Tariku Bekele, mladší bratr trojnásobného olympijského vítěze Kenenisy. Mezi ženami triumfovala v traťovém rekordu Keňanka Priscah Jeptoová. Čtyřiadvacetiletý Bekele absolvoval patnáctikilometrovou trať ulicemi největšího brazilského města v čase 43:35. Dostal se tak dosud nejblíže k rekordnímu času Keňana Paula Tergata, jenž v roce vyhrál v čase 43:12. Vicemistryně světa v maratonu Jeptoová pokořila jako první žena nejen padesátiminutovou hranici, ale dokonce i metu 49 minut. Zaběhla čas 48:48 a rekord své krajanky Alice Timbililiové z předchozího ročníku překonala o půldruhé minuty. Sedmaosmdesátý ročník závodu Corrida Internacional de Sao Silvestre, který v roce 1953 vyhrál slavný český vytrvalec Emil Zátopek, provázela navzdory nepříznivému počasí jako již tradičně karnevalová atmosféra. Zúčastnilo se 25.000 běžců.~spo
Avízo, 5.1.: Brněnský krajský soud se bude v odvolacím řízení... Brno - 09:30 Brněnský krajský soud se bude v odvolacím řízení zabývat případem současného vedení Dělnické strany sociální spravedlnosti (DSSS), které bylo před časem potrestáno i s předsedou Tomášem Vandasem za údajně extremistické výroky, jež padly na prvomájové domenstraci v roce 2009 v Brně. Členové vedení strany dostali podmínky a pokuty. Místo: Rooseveltova 16, Krajský soud v Brně, dveře 252, II. patro Pramen: místopředseda DSSS Jiří Štěpánek, tel.~den~zak
V Krkonoších a Orlických horách je sníh, vítr tvoří jazyky Hradec Králové 5. ledna (ČTK) - V Krkonoších do dnešního rána napadlo až 15 centimetrů nového sněhu. Sníh napadl i v Orlických horách. Silný nárazový vítr na silnicích tvoří sněhové jazyky a řidiči musejí jízdě věnovat zvýšenou opatrnost. Sněhové jazyky vítr dnes ráno tvořil i na Náchodsku, například v Hronově. V nižších polohách hradeckého kraje dnes ráno pršelo, zjistila ČTK u silničářů a policie v kraji. Podle meteorologů by dnes mohl na hřebenech hor v Královéhradeckém kraji vát vítr rychlostí téměř 130 kilometrů v hodině, tedy silou orkánu. Jinde by vítr mohl mít v nárazech rychlost 75 až 110 kilometrů v hodině. V kraji má být zataženo s deštěm, v polohách nad 600 metrů nad mořem bude sněžit. K večeru by měly srážky ustávat. Teploty by se měly pohybovat od tří do šesti stupňů Celsia, na horách kolem nuly.~met~dpr
Tenistku Hradeckou vyřadila ve čtvrtfinále v Aucklandu Čeng Ťie Auckland (Nový Zéland) 5. ledna (ČTK) - Česká tenistka Lucie Šafářová se v Aucklandu na úvod sezony semifinále nedočkala. Fedcupová vítězka ztroskotala ve čtvrtfinále na Číňance Čeng Ťie, které za rovnou hodinu podlehla 2:6 a 3:6. Šestadvacátá Šafářová se v zápase nedokázala prosadit při podání soupeřky. Nevypracovala si ani jeden brejkbol a na returnu získala jen deset míčů. "Utkání dopadlo skvěle. Věděla jsem, že Lucie hraje agresivně, takže jsem se ji snažila hodně rozběhat a byla to dobrá taktika," pochvalovala si Čeng Ťie. Turnaj na Novém Zélandu opustila i nejvýše nasazená Sabine Lisická z Německa, která kvůli zranění břišních svalů vzdala za stavu 4:6, 3:4 čtvrtfinále proti krajance Angelique Kerberové.~spo
Prodej aut v USA loni vzrostl o deset procent Detroit 5. ledna (ČTK) - Prodej aut ve Spojených státech se loni zvýšil o deset procent na 12,8 milionu vozů. Většina automobilek však letos očekává zpomalení růstu prodeje, protože situace na trhu práce se zlepšuje pomalu a růst americké ekonomiky ohrožuje dluhová krize v Evropě. Nejlépe si loni vedl americký Chrysler, ve kterém má kontrolu italský Fiat, a jihokorejská automobilka Hyundai spolu se svojí dceřinou firmou Kia. Prodej Chrysleru a jihokorejských automobilek se zvýšil o 26 procent. Zhruba o 26 procent stoupl v USA prodej i největší evropské skupiny Volkswagen. Naopak vysoké ztráty postihly japonské automobilky Toyota Motor a Honda Motor kvůli výpadkům po březnovém zemětřesení, jejichž prodej se snížil o sedm procent. Prodej aut je relativně světlým bodem ekonomiky od léta, protože spotřebitelé jsou nuceni nahrazovat vozy starší deseti let. Prodej aut je také považován za jeden z významných indikátorů výdajů spotřebitelů. Listopad a prosinec byly nejsilnějšími měsíci v loňském roce a analytici očekávají, že růst prodeje bude pokračovat i v letošním roce, i když podle většiny velkých automobilek tempo růstu zpomalí. Prodej se má zvýšit o pět až devět procent na 13,5 milionu až 14 milionů vozů. Zůstane tak stále vzdálen svému vrcholu z roku 2005, kdy se prodalo kolem 17 milionu vozů, napsaly agentury AP a Reuters.~str~aut~obo
První letošní dítě se v Olomouckém kraji narodilo v Olomouci Olomouc 1. ledna (ČTK) - Prvním dítětem, které letos přišlo na svět v Olomouckém kraji, je Marek Mareništiak z Bystrovan u Olomouce. Narodil se ve 04:54 po silvestrovské půlnoci v největší porodnici kraje ve Fakultní nemocnici v Olomouci. Při porodu vážil 4,5 kilogramu a měřil 54 centimetrů. Matka i dítě jsou v pořádku, řekl dnes ČTK mluvčí nemocnice Egon Havrlant. První letošní děti už hlásí také další dvě zdravotnická zařízení v Olomouckém kraji. V Jeseníku se v 05:49 narodil chlapeček Pavel, vážil 3,6 kilogramu a měřil 51 centimetrů. V porodnici ve Šternberku na Olomoucku se v 06:01 narodila holčička Anička s mírami 3,2 kilogramu a 48 centimetrů. "V nemocnici v Prostějově, Přerově a v Šumperku se dosud žádné miminko nenarodilo," řekla ČTK Hana Szotkowská, mluvčí skupiny Agel, pod kterou tyto nemocnice spadají. V loňském roce se v porodnici Fakultní nemocnice v Olomouci narodilo 2109 dětí. "Pátý rok v řadě tak počet narozených dětí přesáhl hranici 2000, v letech 1990 až 2006 byl počet porodů vždy nižší. Nejvíce dětí se loni ve fakultní nemocnici narodilo tradičně v červenci, nejméně potom právě v posledním měsíci roku, v prosinci," uvedl mluvčí nemocnice Egon Havrlant. Doplnil, že loni přišlo v této nemocnici na svět 72 párů dvojčat a dvoje trojčata. Mamince, které se poštěstilo porodit první dítě Olomouckého kraje roku 2012, přispěje hejtmanství na jeho výchovu 15.000 korunami. Na svém zasedání o tom rozhodlo před časem vedení kraje. Hejtmanství poskytuje příspěvky prvním občánkům od roku 2003. Dary předává rodičům vždy hejtman, který zpravidla dítě navštíví ještě v nemocnici.~sop~mag
Krejčí přispěl gólem a asistencí ke kanonádě Bostonu New York 5. ledna (ČTK) - Útočník David Krejčí se ve středečním utkání NHL podílel jedním gólem a asistencí na kanonádě Bostonu, který rozstřílel Ďábly z New Jersey na jejich ledě 6:1. Český hokejista, který byl vyhlášen druhou hvězdou zápasu, tak bodoval v šestém utkání za sebou. Během úspěšné série posbíral dohromady osm bodů za tři góly a pět přihrávek. Svůj první gól v sezoně vstřelil obránce Tomáš Kaberle a podílel se tak na vysokém vítězství Montrealu nad Winnipegem 7:3. Hrdinou večera se stal dánský útočník Lars Eller, který zaznamenal svůj premiérový hattrick v NHL. Ondřej Pavelec protrpěl v brance Jets téměř celé utkání, z 24 střel inkasoval 6 gólů a trenér Claude Noel ho vystřídal až v polovině třetí třetiny za stavu 2:6.~spo
HN: Sekyra Group se loni vrátila k zisku, očekává 135 mil. Kč Praha 4. ledna (ČTK) - Developerská skupina Sekyra Group se loni přehoupla ze ztrát způsobených realitní krizí k zisku. Zatímco v roce 2009 společnost prodělala 290 milionů korun, za loňský rok čeká konsolidovaný zisk 135 milionů. Uvedly to dnešní Hospodářské noviny (HN). "Loňský rok považujeme za velmi úspěšný, prodeje bytů byly nejlepší za uplynulé tři roky," řekl HN majitel skupiny Luděk Sekyra. Důvodem je podle něj lepší dostupnost hypoték a rozhodnutí vlády o zvýšení DPH. "Řada potenciálních kupců se rozhodla byt koupit dřív, než daň stoupne. V klíčových projektech, jako je Belarie nebo Korunní, loňské prodeje překročily naše očekávání," řekl Sekyra. V obou lokalitách loni skupina prodala byty za 950 milionů korun, musela je ale zlevnit zhruba o čtvrtinu. Sekyra Group v Praze dokončuje prodej bytů z rezidenčních projektů zahájených ještě před vypuknutím první fáze realitní krize. A dále počítá se zahájením čtyř velkých pražských developerských projektů na pozemcích na Rohanském ostrově, kolem nádraží Žižkov a Smíchov a na Vítězném náměstí v Dejvicích. První stavby by firma mohla podle Luďka Sekyry zahájit už v tomto roce. Se stavbou začne společnost pravděpodobně na Smíchově, kde podle Sekyry poptávka po administrativních prostorách stále trvá. Sekyra za poslední dva roky značně zeštíhlila. Objem aktiv skupiny klesl z předloňských 7,5 na pět miliard korun. Počet zaměstnanců se snížil o 40 procent na 40 lidí, skupina zjednodušila vnitřní strukturu, odprodala několik velkých projektů a zcela se stáhla z Ruska a ze Slovenska. "Chceme se koncentrovat výhradně na naše projekty v Praze. Právě Praha je spolu s Varšavou považována za jediný perspektivní trh pro realitní investice ve střední a východní Evropě," dodal Sekyra.~sta~efm
E15: Poláci čelí německé elektřině, doplatí na to Češi Praha 5. ledna (ČTK) - Česko zřejmě na hranici s Německem umístí transformátory proti přílivu elektřiny z německých větrných elektráren, aby zabránilo hrozbě blackoutů či poruch v dodávkách. Uvedl to dnes deník E15. Instalaci speciálních transformátorů, které toky elektřiny z větrných parků v Německu výrazně omezí, totiž potvrdilo Polsko, a nadbytečná energie by tak proudila do české sítě a ještě více ji zatížila. Miroslav Vrba z představenstva České přenosové soustavy (ČEPS) listu řekl, že umístění transformátorů je pravděpodobné. Zároveň podotkl, že ČEPS bude posilovat tuzemskou soustavu. Premiér Petr Nečas loni na podzim řekl, že Česko do obnovy sítě během osmi let investuje asi 50 miliard korun, aby připojování obnovitelných zdrojů v Německu česká soustava zvládla. Tehdy také uvedl, že speciální transformátory ČR budovat nechce. Elektřina putuje ze severního do jižního Německa, ale "přetéká" i do Polska a ČR. Ve větrných dnech se její tranzit zvyšuje až desetinásobně proti obchodním plánům. Kazimierz Kulaga z vedení provozovatele polské sítě, firmy PSE - Operator, podle E15 na konci minulého roku uvedl, že výběrové řízení na instalaci transformátorů by mělo být vyhlášeno už během ledna. Transformátory mají být hotové do dvou tří let. Otázkou podle E15 zůstává, jak budou na ochranná opatření Polska a případně i Česka reagovat Němci. Jde o to, aby urychlili výstavbu páteřních sítí na svém území, a při regulaci sítě také brali ohled na své sousedy. Bývalý šéf firmy ČEZ a nynější předseda její dozorčí rady Martin Roman loni prohlásil, že kdyby Češi na své území elektřinu z Německa nepustili, zkolabovala by naopak německá síť. "Měli by (Němci) nám za přenos platit sedm miliard korun ročně. Žádný zákon českému provozovateli přenosové soustavy nenařizuje elektřinu Německa přenášet," uvedl loni v červnu.~ene~efm
Výsledky World Hockey Challenge hokejistů do 17 let World Hockey Challenge hokejistů do 17 let v Kanadě: Skupina B: Výběr Kanady West - ČR 2:5 (1:2, 1:1, 0:2) Branky: 13. Leverton, 25. Martin - 32. a 51. Zbořil, 12. Andrlík, 18. Kohout, 43. Pokorný.   Výběr Kanady Pacific - Rusko 4:3 (1:1, 3:0, 0:2).   Skupina A: Výběr Kanady Québec - Švédsko 3:7 (1:4, 0:2, 2:1), Německo - Výběr Kanady Atlantic 3:4 (1:2, 1:1, 1:1).~spo
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina B: Španělsko - Čína 2:1 Medinaová - Li Na 3:6, 1:6, Verdasco - Wu Ti 6:3, 6:4, Verdasco, Medinaová - Li Na, Wu Ti 6:0, 6:2. Tabulka:   1.	Španělsko	2	2	0	4:2	9:6	2	2.	Francie	1	1	0	2:1	5:2	1	3.	Austrálie	1	0	1	1:2	4:5	0	4.~spo
Silvestr byl v Karlovarském kraji rušný hlavně pro policii Karlovy Vary 1. ledna (ČTK) - V Karlovarském kraji měli v noci ze Silvestra na Nový rok napilno zejména policisté. Vyjížděli k desítkám událostí, včetně zranění. I hasiči v noci na dnešek několikrát zasahovali u požárů. Plno měla záchytka v Sokolově. Policisté vyjížděli k případům nejvíce na Karlovarsku, počínaje hádkami v rodině, přes výtržnictví až po napadení policistů nebo bodnou ránu do břicha. "Z těch závažnějších šlo například o napadení policistů v Aši, v Karlových Varech zase policisté řešili ohrožování střelnou zbraní. Pachatel byl na místě zadržen, muž po příjezdu policie zbraň odhodil," popsala policejní mluvčí Kateřina Böhmová. Hasiči v noci likvidovali požár střechy domu v Bečově nad Teplou. Podle mluvčího krajských hasičů Martina Kasala oheň vážně poškodil dům, ztráty budou asi 1,5 milionu korun. Největší škody způsobil požár v Aši. Tam zahořelo v odvětrávací šachtě prodejny PennyMarketu. Spaliny pak způsobily škody na zboží a zařízení za deset milionů korun. Klidnější noc měli záchranáři. Podle jejich mluvčího Lukáše Hutty dokonce na Karlovarsku nemuseli vyjíždět v noci vůbec, což je velmi nezvyklé. Na Sokolovsku a Chebsku vyjížděli záchranáři hlavně k úrazům způsobeným v opilosti. Sokolovská záchytka měla obsazeno všech pět míst.~zak~zdr~spl~mag
Na silnicích v Pardubickém kraji se místy znovu objevil sníh Pardubice 5. ledna (ČTK) - Na silnicích v Pardubickém kraji se místy znovu objevil sníh. Leží nejen v horských, ale mnohdy i středních polohách. Vyplývá to z informací Správy a údržby silnic Pardubického kraje. Několik centimetrů sněhu je na vozovkách v okolí Hlinska. S rozbředlým sněhem musejí řidiči také počítat v okolí Ústí nad Orlicí, Lanškrounu, Moravské Třebové a Svitav. Teploty v regionu se dnes ráno pohybovaly od minus jednoho do plus pěti stupňů Celsia. Bylo zataženo s častým deštěn nebo sněžením. Na celém území vál silný vítr.~met~dpr
Praha Nový rok přivítala v dešti se sněhem půlnočním ohňostrojem Praha 1. ledna (ČTK) - Čtvrt hodiny trvajícím ohňostrojem, zahájeným ihned po půlnoci, přivítali Pražané i návštěvníci metropole z mnoha zemí světa Nový rok. Letos se rachejtle odpalovaly z pontonu zakotveného na Vltavě poblíž Střeleckého ostrova, ohňostroj proto sledovaly tisíce lidí ze zaplněného Karlova mostu, z mostu Legií i vltavských břehů. Další diváky přivezla řada výletních parníků zakotvených mezi jezem a mostem. Karlův most se v začínajícím dešti zaplnil už několik desítek minut před začátkem ohňostroje. Slavící lidé se zde bavili se skleničkami se sektem či lahvemi s destiláty v ruce, nově příchozí se mezi nimi prodírali jen ztěžka. Mostem zněla změť jazyků, kromě češtiny, ruštiny, angličtiny a němčiny třeba i slovinština nebo japonština. Kromě oslavujících lidí na mostě postávali také městští strážníci. Několik jich bylo u každé ze soch, jimiž je most lemován, aby předešli jejich případnému poškození. Kanonáda rachejtlí a dělbuchů zaznívala po celý večer a cestu k nebi si mezi mokrými vločkami prorážely i papírové lampiony štěstí; velký ohňostroj však začal až s půlnocí. Lidé si pod barevnými světelnými girlandami, vodopády a pestrobarevnými vzory křižujícími oblohu připíjeli a líbali se. "Kalíme. Jak na Nový rok, tak po celý rok," zněly nocí opilé hlasy. Pyrotechnici kreslili po obloze barevné obrazce čtvrt hodiny, poté jejich dílo lidé odměnili hlučnými pochvalnými výkřiky. Ohňostroj nazvaný Praha matka měst měl podle organizátorů připomínat symboliku Prahy. Odpáleno bylo přes 4000 světelných efektů, některé až do výše 150 metrů. Z lodi se odpaloval ohňostroj také před dvěma lety; loni jej Praha kvůli úsporám nepořádala.~spl~mag~prg
Prvním miminkem ve Zlínském kraji je Kryštof Pinďák ze Vsetína Zlín 1. ledna (ČTK) - Prvním miminkem ve Zlínském kraji narozeným v roce 2012 je Kryštof Pinďák ze Vsetína. Chlapec přišel na svět ve vsetínské nemocnici dnes v 01:17. Novorozenec váží 2800 gramů a je prvním dítětem sedmadvacetileté Andrey Vavřínkové. ČTK to řekla porodní asistentka vsetínské nemocnice Alena Kovářová. Podle Kovářové rodila maminka malého Kryštofa spontánně a porod byl bezproblémový. Ve Vsetíně se první dítě loňského roku narodilo až ve 13:23. První dítě nového roku přišlo na svět i v Uherském Hradišti. Podle mluvčího tamní nemocnice Jana Karáska se tam ve 03:39 narodila holčička. "Jmenuje se Nikol Jirásková, váží 2,8 kilogramu a měří 48 centimetrů," řekl ČTK Karásek. Prvního miminka se ráno dočkala také Krajská nemocnice T. Bati (KNTB) ve Zlíně. Je jím Soňa Minaříková. "Narodila se v 09:11 a po porodu vážila 3200 gramů a měřila 49 centimetrů. Soňa je prvním dítětem maminky Jany Šůstkové z Biskupic," uvedla mluvčí KNTB Karla Havlíková. V Kroměříži i ve Valašském Meziříčí na první novorozence roku 2012 stále čekají. První letošní miminko kraje se podle mluvčí hejtmanství Gabriely Sýkorové Dvorníkové podobně jako v minulých letech může těšit na finanční dar 10.000 korun a na plyšovou hračku. "Jeho maminka obdrží od hejtmana kytici. Případné další novorozené miminko ležící s prvním narozeným na pokoji dostane jako pozornost rovněž malý dárek," doplnila Sýkorová Dvorníková. V loňském roce se na první narozené miminko ve Zlínském kraji čekalo déle. Stal se jím nakonec Pavel Halenčák ze Zlína, který v Krajské nemocnici Tomáše Bati přišel na svět v 10:57. O titul prvního narozeného miminka letošního roku v České republice vůbec se budou dělit Vanesa z Karlovarského, Honzík z Plzeňského, Natálie z Jihočeského, Eliška z Jihomoravského a také chlapec z Ústeckého kraje. Všech pět těchto dětí totiž přišlo na svět hned minutu po půlnoci.~sop~mag
Slovenský rozpočtový deficit loni skončil 13 procent pod plánem Bratislava 2. ledna (ČTK) - Rozpočtový deficit slovenské vlády klesl za loňský rok na 3,28 miliardy eur (83,6 miliardy Kč) z loňských 4,44 miliardy eur. Oznámilo to dnes slovenské ministerstvo financí. Schodek tak díky omezování vládních výdajů skončil zhruba 13 procent pod očekávanou úrovní. Loňské rozpočtové příjmy vlády se proti roku 2010 zvýšily o 1,1 miliardy na 12 miliard eur, zůstaly ale 1,15 miliardy eur pod plánovanou úrovní. Výdaje proti předešlému roku klesly jen o zhruba 60 milionů eur na 15,28 miliardy, bylo to ale asi deset procent pod plánovaným objemem téměř 17 miliard eur. Vláda počítala původně se schodkem 3,81 miliardy eur. Podle plánu měl loni schodek celých veřejných financí v poměru k výkonu ekonomiky dosáhnout 4,9 procenta, skutečnost bude ale zřejmě nižší a přesný výsledek bude znám po údajích o hrubém domácím produktu za celý rok. Pro tento rok rozpočet počítá s mírným snížením schodku veřejných financí na 4,6 procenta. Dosluhující vláda premiérky Ivety Radičové kvůli očekávanému výraznému zpomalení hospodářského růstu Slovenska ustoupila ke konci roku od plánu na rychlejší zlepšování stavu státních financí v tomto roce. Původně plánovala, že letos se deficit sníží na 3,8 procenta HDP.~mak~fin
Dopravu na Valašsku komplikuje čerstvý sníh a také vítr Zlín 5. ledna (ČTK) - Dopravu na Valašsku komplikuje dnes ráno sněžení. Vozovky pokryl čerstvý sníh, na silnicích první třídy je sněhová kaše po chemickém ošetření. Na silnicích druhé a třetí třídy místy navíc leží vrstva ujetého sněhu do tří centimetrů. Déšť se sněhem hlásí silničáři z mnoha okresů kraje, dopravu navíc komplikuje i silný vítr. Vyplývá to z informací Ředitelství silnic a dálnic ČR. Ostatní silnice v kraji jsou holé a mokré. V regionu je zataženo, teplota se ráno pohybovala od nula do tří stupňů Celsia. Český hydrometeorologický ústav informoval, že vítr v nižších polohách dosáhne dnes v nárazech rychlosti 75 až 110 kilometrů v hodině a na hřebenech hor až 130 kilometrů v hodině. V souvislosti s tím se budou ve vyšších polohách tvořit sněhové jazyky a závěje. V polohách pod 500 metrů bude hlavně pršet a na horách budou srážky sněhové a trvalejší, může tam napadnout od deseti do 50 centimetrů sněhu.~met~dpr
Avízo, 4.1.: Policie otevře nové prostory obvodního oddělení... Fryšták (Zlínsko) - 11:00 Policie otevře nové prostory obvodního oddělení ve Fryštáku na Zlínsku, kterému původně hrozil zánik a zachováno zůstalo jen díky pomoci města. Místo: Souhrady 386, na rohu nám. Míru ve směru na Holešov Pramen: mluvčí zlínské policie Jana Bartíková, tel.~den~zak
Izraelský parlament prý podkopává nezávislost nejvyššího soudu Jeruzalém 3. ledna (ČTK) - Izraelský parlament prosadil zákon, který podle kritiků podkopává nezávislost izraelského nejvyššího soudu. Tento postup výjimečně komentoval dokonce i prezident Šimon Peres, který se obvykle do politických záležitostí nevměšuje, napsala agentura AP. Parlament v pondělí večer přijal ve třetím, posledním čtení zákon měnící pravidla stanovená pro osoby, které se mají stát předsedou nejvyšší soudní instance. Zákon přijatý 57 hlasy proti 37 je podle kritiků pokusem pravicové vlády postavit do čela nejvyššího soudu příští měsíc určitého soudce. Podle agentury AFP jde konkrétně o Ašera Dana Grunise, který by v únoru vystřídal dosluhující předsedkyni Dorit Beinišovou. Podle dosud platných pravidel by její nástupce musel splňovat podmínku, že bude moci zastávat tento úřad nejméně tři roky před dosažením věkové hranice odchodu do důchodu, která činí 70 let. Zákon odhlasovaný v pondělí tuto lhůtu o několik týdnů zkracuje. Parlamentní výbor kromě toho předložil Knesetu návrh zákona, který by umožnil poslancům vysílat své zástupce do výboru, který schvaluje soudce nejvyššího soudu. Datum hlasování o tomto návrhu nebylo ještě stanoveno. Právní poradce vlády Jehuda Weinrich se ve veřejném rozhlase vyslovil proti schválenému zákonu a řekl, že ho odmítne hájit, pokud by proti němu bylo podáno odvolání k nejvyššímu soudu. Prezident Peres pak varoval, že podkopávání nezávislosti justice v sobě nese hrozbu "způsobení historické politické škody jakékoliv zemi, včetně Izraele".~for~pol~zak
U Tábora dnes shořela památná rozhledna Hýlačka Tábor 1. ledna (ČTK) - U Tábora dnes shořela památná rozhledna na vrchu Hýlačka. Dřevěná stavba vysoká 18 metrů v místní části Větrovy byla ohněm zasažena v celém rozsahu. Po uhašení požáru hasiči strhli i zachované zbytky konstrukce, protože hrozilo jejich zřícení. Škoda byla předběžně vyčíslena na jeden milion korun. Příčina vzniku požáru se ještě vyšetřuje, řekla ČTK mluvčí krajských hasičů Vendula Matějů. Podle mluvčí se zatím nedá říci, jestli oheň na rozhledně vznikl v souvislosti se silvestrovskými oslavami. Požár téměř stoleté rozhledny byl ohlášen před 05:30. "K zásahu byly vyslány osádky celkem čtyř cisteren," uvedla Matějů. Na místě jednotky vytvořily vodní proud, ochlazovat musely také střechu blízkého objektu. Rozhledna Hýlačka byla postavena v roce 1920 ve tvaru husitské hlásky. Stavbu zajistil Klub českých turistů. Mezi kulturními památkami byla evidována od roku 1995.~zak~kul
Při explozích bomb v Bagdádu bylo zabito nejméně 13 lidí Bagdád 5. ledna (ČTK) - Nejméně 13, podle některých zdrojů až 21 lidí dnes přišlo o život a více než 45 osob bylo zraněno při bombových explozích v iráckém hlavním městě Bagdádu. Podle oficiálních zdrojů agentury AP explodovaly nejdříve dvě bomby v šíitské čtvrti Sadr City na severovýchodě města. Usmrtily nejméně devět lidí a 17 dalších zranily. O dvě hodiny později se ozvaly další dvě exploze na severu města v šíitské čtvrti Kázimíja, které zabily čtyři lidi.   Jedna z bomb, které explodovaly v převážně šíitské čtvrti Sadr City, prý byla nastražena na zaparkovaném motocyklu u autobusové zastávky a druhá na silnici poblíž čajovny. Exploze prý nastaly v době, kdy dělníci shromáždění u zastávky svačili a další se chystali nastoupit do minibusu.   Agentura AFP hovoří o nejméně 21 obětech explozí. Iráčtí činitelé varovali před eskalací násilí po stažení amerických jednotek, které ze země odešly v závěru minulého roku, a vyjádřili obavy z možného oživení střetů mezi sunnitskými a šíitskými ozbrojenci. Před Vánocemi Bagdádem otřásla série atentátů, při kterých zahynulo na sedm desítek lidí. K útokům se přihlásila jedna ze skupin teroristické sítě Al-Káida. Potvrdily se tak spekulace, podle nichž jsou akci podobného rozsahu nyní v Bagdádu schopni podniknout pouze sunnité z irácké větve této teroristické organizace. Šíité a sunnité představují dvě hlavní větve islámu, které se neshodují v otázce nástupnictví proroka Mohameda. Sunnité v některých zemích považují šíity za odpadlíky.~pol
Další program MS hokejistů do dvaceti let Další program MS hokejistů do dvaceti let v Kanadě: Úterý 3. ledna: 19:00 o udržení: USA - Lotyšsko, 23:00 semifinále: Švédsko - Finsko.   Středa 4. ledna: 3:00 semifinále: Kanada - Rusko, 19:00 o udržení: Lotyšsko - Dánsko, 23:00 o udržení: Švýcarsko - USA.   Čtvrtek 5. ledna: 3:00 o 5. místo: ČR - Slovensko, 21:30 o 3. místo.   Pátek 6. ledna: 2:00 finále.~spo
Silvestr v Plzeňském kraji se obešel bez vážnějších incidentů Plzeň 1. ledna (ČTK) - Jako relativně klidnou hodnotí noc ze Silvestra na Nový rok hasiči a policisté v Plzeňském kraji. Hasiči měli několik výjezdů, ale nešlo o vážné případy, také policisté řešili jen běžné problémy bez vážných následků, zjistila dnes ČTK. První letošní miminko v kraji přivítali minutu po půlnoci v Rokycanské nemocnici. Podle operačního důstojníka krajských hasičů byla noc ze Silvestra na Nový rok klidná. "Nic zásadního jsme neřešili," řekl ČTK. Také krajská policejní mluvčí Martina Korandová zhodnotila noc jako relativně klidnou. "Vyjížděli jsme, ale nešlo o závažné případy. Klasicky jsme řešili rušení nočního klidu, výtržnictví nebo například rozbité výlohy," popsala Korandová. Rušno bylo zato na plzeňské záchytné stanici. Kapacita devíti míst se přes noc rychle zaplnila. Ještě za tmy začaly úklidové práce na plzeňském náměstí. Tam se k oslavě v noci sešlo podle odhadů asi 7000 až 8000 lidí. Podle pracovníků úklidové služby bude úklid náměstí trvat do odpoledne a vyžádá asi čtyři kontejnery na odpadky. Na titul prvního letošního miminka v České republice bude aspirovat Honzík Daniš, který se narodil dnes minutu po půlnoci v Rokycanské nemocnici. Od půlnoci se v porodnicích v kraji narodili ještě další dva kluci.~zak~zdr~spl~mag~sop
Avízo, 6.1.: Novoroční snídaně s hejtmanem Zlínského kraje... Zlín - 09:00 Novoroční snídaně s hejtmanem Zlínského kraje Stanislavem Mišákem. Místo: salonek 301, IH Moskva, nám. Práce Pramen: Miroslava Krumpolcová ze zlínského Press centra, e-mail: presszlin@volny.~den~pol~pod
Štěpánek vstoupil do sezony třísetovou výhrou nad Ebdenem Brisbane (Austrálie) 3. ledna (ČTK) - Český tenista Radek Štěpánek vstoupil úspěšně do sezony v Brisbane, kde se mu tradičně daří. Třiatřicetiletý vítěz tohoto turnaje z roku 2009, jenž byl navíc v dalších ročnících ve finále a v semifinále, porazil v prvním kole 6:4, 3:6 a 6:3 domácího Matthewa Ebdena. Šestý nasazený Štěpánek bojoval s rodákem z jihoafrického Durbanu dvě a čtvrt hodiny. Rozhodující brejk na 3:1 v třetím setu získal poté, co Ebden udělal dvojchybu. V druhém kole se Štěpánek utká s dalším třicátníkem Jarkkem Nieminenem z Finska, nad nímž v minulých třech duelech vyhrál. Do čtvrtfinále nepostoupila Barbora Záhlavová-Strýcová, nad jejíž síly byla turnajová dvojka Andrea Petkovicová. Česká tenistka s favorizovanou Němkou prohrála 6:7 a 0:6. "Má hodně variabilní hru, umí změnit tempo a skvěle se pohybuje," ocenila svou soupeřku Petkovicová, jež za měsíc ve Stuttgartu nastoupí v prvním kole Fed Cupu proti českému výběru. "Pak mi ale můj kouč poradil, abych začala hrát vysoké míče, poté změnila rytmus a hrála rychlé míče, a to zabralo," řekla k jednoznačnému druhému setu.~spo
Vévodkyně Catherine je jako princezna Diana kmotrou více sdružení Londýn 5. ledna (ČTK) - Vévodkyně Catherine, manželka prince Williama, se ve středu stala kmotrou několika dobročinných sdružení. Jde tak ve stopách manželovy matky princezny Diany. Jde o významnou etapu v její roli manželky budoucího dědice trůnu, uvedla dnes agentura AFP. Catherine, jak je v Británii oficiálně nazývána, vybírala několik týdnů témata, ve kterých se hodlá angažovat a která budou vnímána jako odraz jejích zájmů a obav. Nakonec se rozhodla pro čtyři sdružení, která pomáhají hlavně dětem a mladým lidem. Podobné kmotrovství je jednou z tradičních rolí královské rodiny. V této oblasti zvlášť vynikala doma i v zahraničí velmi oblíbená a obdivovaná Diana, která zahynula před 15 lety při silniční nehodě v Paříži. Catherine, která oslaví v pondělí 30. narozeniny, si vzala prince Williama loni v dubnu. Velkolepá svatba mladého páru navrátila lesk britské monarchii po temných letech, které podle AFP následovaly po rozvodu korunního prince Charlese s Dianou. Jejich manželství skončilo v prosinci 1992, pár byl rozveden v srpnu 1996.~for~pol~mag~mix
Silvestr v Ústeckém kraji: hořící maringotka i hrozba sebevraždou Libešice (Mostecko) 1. ledna (ČTK) - Podvečerní požár prázdné dřevěné maringotky byl největším zásahem, který na přelomu roku zaměstnával hasiče v Ústeckém kraji. Jinak podle dispečera hasičů v Ústeckém kraji byla silvestrovská noc klidná, hořely převážně popelnice. Nic mimořádného se v kraji nedělo podle mluvčího Vojtěcha Haňky ani z hlediska policie. Na Lovosicku opilý muž po hádce s družkou naboural auto a pak vyhrožoval sebevraždou. V Liběšicích na Mostecku hořela v sobotu v podvečer dřevěná maringotka v zahrádkářské kolonii. Požáru si všimli cestující z nedaleko projíždějícího vlaku. Podle dispečera v maringotce nikdo nebyl, zásah ale zkomplikovala propanbutanová lahev, kterou museli vynést ven a ochlazovat. "Požár byl zlikvidován kolem 19:30," dodal. Na místě zasahovaly dvě hasičské jednotky, profesionální z Mostu a dobrovolnická z Braňan. Požár vznikl podle hasičů patrně od kamen. V Roudnici nad Labem na Litoměřicku museli hasiči v noci na dnešek kolem 02:30 ráno vyprošťovat jednoho člověka po nehodě osobního auta na Litoměřicku. Auto vrazilo do stromu. Nehoda se stala také v Jenčicích na Lovosicku, opilý muž svým autem naboural do stojícího vozidla. Podle Deníku předcházela nehodě hádka s družkou. Zraněný muž pak z vozu utekl, skrýval se v domě a vyhrožoval sebevraždou. Policisté s mužem vyjednávali, protože měli podezření, že má u sebe zbraň. Nakonec jim muž dveře otevřel. Bez vody z vlastního kohoutku se v první den nového roku budou muset obejít obyvatelé Libochovic na Litoměřicku. Od 09:00 do 15:00 budou muset kvůli poruše vodovodního řadu pro pitnou vodu do přistavené cisterny, informovaly Severočeské vodovody a kanalizace.~zak~zdr~spl~mag
Výsledky tenisového Hopmanova poháru Hopmanův pohár, tenisový turnaj smíšených dvojic v Perthu (Austrálie): Skupina B: Austrálie - Španělsko 1:2 Gajdošová - Medinaová 6:3, 3:6, 6:3, Hewitt - Verdasco 3:6, 6:3, 5:7, Gajdošová, Hewitt - Medinaová, Verdasco 6:3, 3:6, 9:11. Tabulka:   1.	Francie	1	1	0	2:1	1	
            	Španělsko	1	1	0	2:1	1	3.~spo
Vandalové poničili hroby na hřbitově v Dublovicích na Příbramsku Dublovice (Příbramsko) 2. ledna (ČTK) - Na hřbitově v Dublovicích na Příbramsku poškodili neznámí vandalové sedm hrobů. V jednom případě vysypali i obsah urny. V případě dopadení jim hrozí až dva roky vězení, řekla dnes ČTK mluvčí příbramské policie Lenka Pavlová. Událost se stala v době od pátku do soboty. Vandalové se zaměřili zejména na kovové vázy a výzdobu hrobů. Škoda byla vyčíslena na 6000 korun. Podobné případy nejsou ve středních Čechách výjimečné. Loni v červnu neznámí pachatelé poškodili kolem 30 hrobů na hřbitově v Rakovníku. Vysypali také obsah tří uložených uren. O měsíc dříve ze hřbitova v Mladé Boleslavi zmizely dvě urny s lidskými ostatky. Pachatelé v těchto případech zpravidla způsobí nízkou materiální škodu, morální je však nevyčíslitelná.~zak
Nouze donutila myši v Saúdské Arábii živit se penězi v bankomatu Rijád 2. ledna (ČTK) - Vlastním očím nemohl uvěřit muž, který si v Saúdské Arábii přišel k bankomatu vybrat peníze. Ze štěrbiny, odkud běžně vypadnou bankovky, na něj totiž tentokrát vyskočila živá myš, napsal dnes saúdskoarabský list Ukáz. Přístroj u radnice malého města Al-Vadaín následně sice zájemci vydal i požadované peníze, bankovky byly ale do té míry okousané, že si je muž musel vyměnit v bance.~ekl~fin~mag
Rusko chce kvůli útokům žraloků instalovat na plážích sítě Moskva 2. ledna (ČTK) - Některé pláže na ruském tichomořském pobřeží budou kvůli nedávným útokům žraloků na plavce od letoška vybaveny ochrannými sítěmi. Dnes o tom informovaly úřady v Přímořském kraji na ruském Dálném východě. Loni v létě okolí Vladivostoku vyděsilo hned několik žraločích útoků. Mořský dravec útočil i na plavce v blízkosti břehu a nejméně jednoho člověka vážně zranil. Zprávy o útocích žraloků byly v Rusku senzací, protože lidožravý bílý žralok tam napadl člověka vůbec poprvé. Hodně se přitom psalo o tom, že kvůli nebezpečí může region přijít o velkou část turistů. Kraj kolem Vladivostoku u hranic s Čínou a především místní tichomořské pláže jsou totiž vyhledávaným cílem ruských cestovatelů. Podle agentury Itar-Tass hodlají úředníci před letošní sezonou vydat seznam pláží, na kterých bude povoleno koupání, a na nich se postarají o bezpečnost. Někde se budou instalovat v určité vzdálenosti od břehu ochranné sítě, jinde zase přibudou záchranáři a stanice první pomoci.~ekl~zak
Odboráři žádají zvýšení mezd ve stavebnictví o pět procent Praha 1. ledna (ČTK) - Odboráři ve stavebnictví chtějí, aby se minimální mzdové tarify zaměstnanců na tuzemských stavbách zvýšily v roce 2012 o pět procent. ČTK to sdělil mluvčí Odborového svazu Stavba Miroslav Svoboda. Vyjednávání se Svazem podnikatelů ve stavebnictví (SPS) má začít v prvních letošních dnech.   Zaměstnavatelský svaz zatím svůj postoj k požadavku odborů zveřejnit nechtěl. "Svaz podnikatelů ve stavebnictví v ČR bude o případném navýšení minimálních mzdových tarifů jednat v rámci kolektivního vyjednávání, které začne na počátku roku 2012," sdělila ČTK mluvčí svazu Alena Čechová. O pozici zaměstnavatelů už ale ví odboráři. "V dopise prezidenta SPS Václava Matyáše jsme obdrželi zamítavé stanovisko představenstva SPS k návrhu odborů s tím, že již v prvních dnech ledna 2012 bude zahájeno kolektivní vyjednávání k dodatku kolektivní smlouvy vyššího stupně," uvedl mluvčí odborů Svoboda. Požadavek odborářů je vyšší než letošní očekávaná inflace. Podle prognózy České národní banky celková inflace v roce 2012 dočasně vzroste těsně pod tři procenta v důsledku zvýšení spodní sazby daně z přidané hodnoty. Současné mzdové tarify platí na úrovni odvětví do 31. března 2012. "Jak se bude kolektivní vyjednávání v prvních třech měsících roku 2012 vyvíjet, nelze v této chvíli předjímat," poznamenal odborář Svoboda. Aktuálně dohoda platná od dubna 2011 zvýšila na úrovni odvětví mzdy o 1,5 procenta. Průměrný evidenční počet zaměstnanců ve stavebních podnicích s 50 a více zaměstnanci se v říjnu podle Českého statistického úřadu meziročně snížil o 8,5 procenta. Průměrná měsíční nominální mzda těchto pracovníků meziročně vzrostla o 1,1 procenta na 29.851 korun, uvedli statistici. V letošním druhém čtvrtletí zaměstnávalo stavebnictví v Česku včetně živnostníků kolem 433.000 osob, na konci loňského roku v odvětví pracovalo zhruba 465.000 pracovníků. Odvětví čelí dlouhodobému propadu. V říjnu podle statistik stavebnictví meziročně prohloubilo pokles na osm procent po zářijovém snížení výkonu o 7,1 procenta.~sta~odb
Na Červenohorském sedle sněží a je tam mlha Olomouc 4. ledna (ČTK) - Dešťové a v nejvyšších polohách i sněhové přeháňky, které snižují viditelnost, mohou dnes zastihnout řidiče v Olomouckém kraji. Na Šumpersku a Jesenicku v horských úsecích jsou na hlavních silnicích zbytky rozbředlého sněhu, na Červenohorském sedle je mlha a sněží, řekli dnes ČTK dispečeři silničářů. Pří jízdě po mokrých silnicích nabádají silničáři ke zvýšené opatrnosti, silnice na Olomoucku, Přerovsku a Prostějovsku i v nižších polohách na Jesenicku a Šumpersku jsou holé. V horských úsecích na severu kraje ale musejí motoristé počítat s tím, že na inertně udržovaných silnicích mohou narazit na ujetou vrstvu sněhu krytou posypem. Na Červenohorském sedle na na Skřítku sněží, na silnicích je rozbředající sníh.~met~dpr
Poslední Zaragozu bude trénovat Jiménez Madrid 1. ledna (ČTK) - Poslední tým španělské fotbalové ligy Zaragozu se pokusí zachránit v nejvyšší soutěži trenér Manuel Jiménez. Bývalý španělský reprezentant nahradil na lavičce Realu Mexičana Javiera Aguirrea, jenž byl propuštěn po sérii neúspěšných výsledků. Vedení klubu, který v dosavadních 16 zápasech získal jen 10 bodů, podepsalo se sedmačtyřicetiletým Jiménezem smlouvu do konce ročníku. Bývalý reprezentační obránce vedl v letech 2007-2010 Sevillu, kde také strávil téměř celou hráčskou kariéru. Předloni v březnu byl z klubu propuštěn a v následující sezoně se ujal týmu AEK Atény, který dovedl k třetímu místu v lize a triumfu v Řeckém poháru.~spo
Tenistku Hradeckou vyřadila ve čtvrtfinále v Aucklandu Čeng Ťie Auckland (Nový Zéland) 5. ledna (ČTK) - Česká tenistka Lucie Hradecká se v Aucklandu na úvod sezony semifinále nedočkala. Fedcupová vítězka ztroskotala ve čtvrtfinále na Číňance Čeng Ťie, které za rovnou hodinu podlehla 2:6 a 3:6. Šestadvacetiletá Hradecká se v zápase nedokázala prosadit při podání soupeřky. Nevypracovala si ani jeden brejkbol a na returnu získala jen deset míčů. "Utkání dopadlo skvěle. Věděla jsem, že Lucie hraje agresivně, takže jsem se ji snažila hodně rozběhat a byla to dobrá taktika," pochvalovala si Čeng Ťie. Turnaj na Novém Zélandu opustila i nejvýše nasazená Sabine Lisická z Německa, která kvůli zranění břišních svalů vzdala za stavu 4:6, 3:4 čtvrtfinále proti krajance Angelique Kerberové.~spo
Lavinové nebezpečí v Krkonoších je po sněžení  na druhém stupni Špindlerův Mlýn (Trutnovsko) 5. ledna (ČTK) - Lavinové nebezpečí v Krkonoších stouplo po nočním sněžení na druhý stupeň z pětibodové stupnice. Na hřebenech hor připadlo zhruba 15 centimetrů sněhu, fouká nárazový vítr a sněží. Horská služba Krkonoše proto nedoporučuje hřebenové túry, uvádí web záchranářů. Podle Horské služby je nyní mírné nebezpečí pádu lavin, z pohledu lavinového nebezpečí jsou na horách převážně bezpečné podmínky pro túry až na některé nebezpečně strmé svahy. Na hřebenech Krkonoš je 63 centimetrů sněhu, teploty dnes ráno byly zhruba pět stupňů Celsia pod bodem mrazu. Lavinovými lokalitami v Krkonoších jsou Kotelní jámy, údolí Bílého Labe od Boudy u Bílého Labe, Kozí hřbety a Labský, Obří, Dlouhý a Modrý důl. V minulých letech bylo v Krkonoších dosaženo nejvýše čtvrtého stupně lavinového nebezpečí. Ročně v horách sjede několik desítek lavin, které však nezasahují obydlená místa, sjezdové tratě a přístupové cesty. Poslední obětí laviny v Krkonoších se na konci prosince 2008 stala šestatřicetiletá skialpinistka, kterou sníh zasypal v takzvané Červinkově muldě.~met~spl
Ginobili si v NBA zlomil záprstní kůstku v levé ruce San Antonio (USA) 3. ledna (ČTK) - Basketbalisté San Antonia Spurs se budou muset v NBA zřejmě několik týdnů obejít bez své hvězdy Manu Ginobiliho. Argentinský hráč si v pondělním zápase na palubovce Minnesoty zlomil záprstní kůstku v levé ruce. Nejlepší střelec Spurs se zranil v druhé čtvrtině, když bránil soupeřův nájezd na koš. Ginobili poté s bolestivou grimasou opustil hřiště a hostující tým bez něj prohrál 96:106. Další vyšetření zlomeniny by mělo ve středu upřesnit termín návratu čtyřiatřicetiletého hráče. Trojnásobný vítěz soutěže si v této sezoně drží průměr téměř 20 bodů na zápas. V následujících utkáních si však vedoucí tým Jihozápadní divize bude muset poradit bez něj.~spo
V hradeckém kraji zemřel po nárazu auta do stromu jeden člověk Hradec Králové 1. ledna (ČTK) - Během silvestrovské noci v Královéhradeckém kraji zemřel po nárazu do stromu u Rudníku na Trutnovsku jeden člověk, druhý utrpěl vážná zranění. Záchranáři zasahovali v kraji u více než stovky případů, což je více než v běžných dnech. Přesto hasiči a policisté hodnotí silvestrovskou noc jako poměrně klidnou. Prvním dítětem narozeným v roce 2012 se v hradeckém kraji stala Viktorie Kutnarová, která přišla na svět ve 04:18 v Oblastní nemocnici v Jičíně. Podle operačního důstojníka královéhradecké policie se kromě nehody v Rudníku nestalo v noci v kraji nic vážného, hlídky však musely vyjíždět k mnoha případům výtržnictví, opilství a rvaček. K těmto incidentům často museli vyrazit i záchranáři, lidé však utrpěli pouze lehká zranění. Zdravotníci museli ošetřit také několik lidí, kteří si způsobili zranění při odpalování pyrotechniky. Dva lidi v kraji byli napadeni psy. Jednomu z napadených pes ukousl část ucha, ve druhém případě pes prokousl ret. Hasiči pomáhali vyprošťovat dva lidi z vraku vozu po nehodě u Rudníku. "Ostatní výjezdy byly drobnosti, například v Trutnově jsme zasahovali u požáru kontejneru na papír," řekl ČTK operační důstojník hasičů. Zatímco v některých krajích se první děti narodily minutu po půlnoci, v hradeckém kraji se první dítě narodilo až ve 04:18 hodin. "Viktorie Kutnarová z Nemyčevse měří 53 centimetrů a váží 3,92 kilogramu," uvedl mluvčí hradeckého hejtmanství Imrich Dioszegi. Hradecký kraj každoročně oceňuje první holčičku a chlapce narozené v krajských porodnicích poukazem na 5000 korun. Prvním miminkem roku 2011 byla v hradeckém kraji Vanesa Žočková z Křinic na Náchodsku, která se narodila v 01:25 v náchodské nemocnici.~zak~zdr~spl~mag~sop
Program play off juniorského MS odstartují Slováci s Finy Calgary/Edmonton 1. ledna (ČTK) - Soubojem hokejistů Slovenska a Finska odstartuje v pondělí ve 23:00 SEČ vyřazovací část mistrovství světa hráčů do 20 let v Kanadě. O čtyři hodiny později proti sobě nastoupí čeští junioři a obhájci titulu Rusové. Všechna zbývající utkání turnaje se již odehrají v Calgary, které bylo společně s Edmontonem jedním ze dvou pořadatelských měst. Pokud by svěřenci kouče Miroslava Přerosta uspěli a na úkor vysoce favorizovaných Rusů proklouzli do semifinále, zopakovali by si v něm v noci z úterý na středu duel proti Kanadě, které v základní skupině B podlehli jednoznačně 0:5. Přímý postup do semifinále si zajistili díky první příčce ve skupině A Švédové. Nový šampion bude znám v pátek 6. ledna v ranních hodinách. Vyřešit zbývá také otázku dvou sestupujících ve skupině o udržení. Do ní vstupují v nejvýhodnějších pozicích Američané a Švýcaři. Oba týmy si ze základních skupiny přináší shodně po třech bodech; výběr USA porazil Dánsko vysoko 11:3, Švýcaři zase Lotyšsko 5:3. Oba nováčci elitní skupiny Dánové i Lotyši tak jsou blízko sestupu zpět o patro níže.   Program (vše v Calgary, časy v SEČ): Pondělí 2. ledna: O udržení: 19:00 Švýcarsko - Dánsko. Čtvrtfinále: 23:00 Finsko - Slovensko.   Úterý 3. ledna: Čtvrtfinále: 3:00 ČR - Rusko. O udržení: 19:00 USA - Lotyšsko. Semifinále: 23:00 Švédsko - vítěz Finsko/Slovensko.   Středa 3. ledna: Semifinále: 3:00 Kanada - vítěz ČR/Rusko. O udržení: 19:00 Lotyšsko - Dánsko, 23:00 Švýcarsko - USA.   Čtvrtek 5. ledna: O 5. místo: 3:00 poražení ze čtvrtfinále. O 3. místo: 21:30 poražení ze semifinále.   Pátek 6. ledna: Finále: 2:00 vítězové ze semifinále.~spo
Hasiči v Pardubickém kraji bojovali v noci s požárem truhlárny Pardubice 1. ledna (ČTK) - Hasiči v Pardubickém kraji během silvestrovské noci bojovali s plameny, které zachvátily truhlárnu v Dolní Dobrouči na Orlickoústecku. Záchranáři vyjížděli celkem k 80 událostem, většinou však šlo o lehčí zranění, pouze jeden člověk utrpěl vážné poranění obličeje po manipulaci s pyrotechnikou. Prvním dítětem Pardubického kraje roku 2012 se stal Ondřej z Chocně, který se narodil v 00:35 hodin v nemocnici v Ústí nad Orlicí. Požár v Dolní Dobrouči vznikl v odsavači pilin, celkem způsobil škodu za 80.000 korun. "Hasiči uvnitř objektu nalezli mrtvého psa, který se zřejmě v truhlárně schoval před silvestrovskými petardami a jelikož byl objekt silně zakouřen, udusil se jedovatými zplodinami hoření," uvedla mluvčí pardubických hasičů. Příčina požáru je podle ní předmětem vyšetřování. Hasiči vyjížděli například také k požáru kontejneru v Poličce. Policisté a zdravotníci zasahovali během noci v Pardubickém kraji u případů výtržnictví, rvaček a incidentů v opilosti, všechny události se obešly bez vážných zranění. Prvním novorozencem roku 2012 se stal Ondřej z Chocně, který váží 2,95 kilogramu a přišel na svět koncem pánevním. Druhým novorozencem v kraji se stala Lucie, která váží 2,93 kilogramu a narodila se v chrudimské nemocnici v 02:11 hodin. Pardubický kraj odmění první děvčátko a chlapce narozené v roce 2012 částkou 5000 korun a drobným dárkem. Loni se prvním miminkem narozeným v Pardubickém kraji stala Rozálie Pavlíčková z Radiměře na Svitavsku.~zak~zdr~spl~mag~sop
Výsledky semifinále mistrovství světa hokejistů do 20 let Mistrovství světa hokejistů do 20 let v Calgary: Semifinále: Švédsko - Finsko 3:2 po sam. nájezdech (0:1, 0:1, 2:0 - 0:0) Branky a nahrávky: 44. Karlsson (Larsson, Friberg), 59. Friberg (Sundström), rozhodující sam. nájezd Friberg - 19. Ruuttu (Aaltonen, Barkov), 36. Armia. Rozhodčí: Reiber (Švýc.), Zalaski - Carlson, Murchison (všichni Kan.). Vyloučení: 0:3, navíc Armia (Fin.) 10 min. Využití: 1:0. Diváci: 15.690.   Kanada - Rusko 5:6 (0:2, 1:3, 4:1) Branky a nahrávky: 23. Connolly (F. Hamilton, Huberdeau), 50. D. Hamilton (Scheifele, Strome), 50. Schwartz (Gallagher), 52. Gallagher (D. Hamilton), 55. Gormley (Gallagher) - 8. Kuzněcov (Jakupov), 14. Nestěrov (Želďakov), 25. Kuzněcov (Chochlačev, Jakupov), 29. Kuzněcov (Jakupov, Sergejev), 31. Chochlačev (Kuzněcov, Jakupov), 48. Kučerov (Grigorenko, Zemčenko). Rozhodčí: Croft (USA), Rönn (Fin.) - Schrader (Něm.), Woodworth (USA). Vyloučení: 5:8, navíc Jenner 5 min. a do konce utkání, Huberdeau (oba Kan.) 10 min. Využití: 2:2. Diváci: 19.289.~spo
Japonský automobilový trh se loni propadl o 15 procent Tokio 5. ledna (ČTK) - Prodej automobilů v Japonsku v prosinci třetí měsíc za sebou výrazně rostl. Za celý loňský rok se však japonský trh kvůli výpadkům produkce v důsledku zemětřesení v Japonsku a záplav v Thajsku propadl o více než 15 procent, plyne z dnešních údajů Japonského sdružení automobilových prodejců. V prosinci prodej standardních osobních aut vzrostl meziročně o 23,5 procenta na 221.960 vozů. Odbyt všech automobilů včetně kategorie minivozů se zvýšil o 21,3 procenta na 349.206 vozů. Celkový prodej za rok 2001 klesl o 15,1 procenta na 4,210 milionu a včetně minivozů se propadl o 16,7 procenta. Prodeje silně klesaly od počátku roku a měsíční propady o více než 30 procent vykazovaly od březnového zemětřesní a ničivé přílivové vlny v průmyslové oblasti na sever od Tokia. Od října trh oživuje a roste meziročními tempy přes 20 procent. Prodej osobních a lehkých užitkových automobilů na americkém trhu se loni podle středečních údajů zvýšil o deset procent na 12,8 milionu vozů. Nejhůře v USA dopadly japonské automobilky Toyota a Honda, které kvůli výpadkům produkce utrpěly celoroční pokles odbytu o sedm procent.~str~aut~obo
MfD: Světelské sklárny spouští pátou pec a přijímají 50 lidí Světlá nad Sázavou (Havlíčkobrodsko) 4. ledna (ČTK) - Světelské sklárny Crystalite Bohemia spouští do provozu pátou pec. Díky tomu v nich přibylo 50 pracovních míst. Nové stroje umožní vyrábět až šestikilové mísy a vázy, o které je zájem hlavně v arabském světě. Počátkem února by mělo ve sklárnách pracovat 550 lidí. Spolu s pracovištěm v jihomoravské Květné bude mít Crystalite kolem 720 lidí. Obrat se letos přiblíží jedné miliardě, uvádí dnešní regionální příloha Mladé fronty Dnes (MfD). Pátou pec začnou skláři temperovat v pátek. Za několik dní se rozehřeje na 1450 stupňů Celsia. Tavit se v ní bude až 14 tun surového skla denně. Spuštění výroby na lince připojené k peci se plánuje na 17. ledna. Část potřebných pracovníků už sklárny kvůli zaučení přijaly, další nastoupí v tomto měsíci. Firma Crystalite Bohemia funguje v areálu někdejších skláren Sklo Bohemia, které v roce 2008 zkracovaly. Podnik tehdy zaměstnával přes 1200 lidí. Závod koupil Lubor Červa a na podzim 2009 obnovil strojovou výrobu skla. Bývalé sklárny provozovaly čtyři sklářské pece; vyšší zaměstnanost byla dána tím, že měly i ruční výrobu skla. Nová pec stála kolem 41 milionů korun; s výdaji za technologie převýší celková investice 60 milionů. K peci bude připojena výrobní linka se dvěma rameny, na níž se bude vyrábět velké lisované sklo, jako jsou mísy a vázy. Ročně jich bude kolem 750 tisíc kusů. Podle Červy potřebovaly sklárny rozšířit výrobu, aby mohly uspokojit poptávku po velkém skle. "Už se nám totiž stalo, že jsme museli z kapacitních důvodů řadu dodávek odmítnout a ukončit s odběrateli spolupráci, naposledy například se společností Swarovski," řekl MfD. Čtvrtina větších skleněných výrobků bude mířit do arabských zemí, hlavně do Egypta a Íránu. Toto sklo se bude vyvážet i do Spojených států a do Jižní Ameriky. „Překvapivě o něj není takový zájem v Rusku, kam vyvážíme podstatnou část naší produkce," poznamenal Červa. Nezaměstnanost na Světelsku se teď pohybuje mírně nad deseti procenty. Po krachu skláren před třemi lety byla skoro dvojnásobná.~efm
LN: Zakladatel firmy Elmarco Ladislav Mareš se z podniku stahuje Liberec 3. ledna (ČTK) - Ladislav Mareš, zakladatel a bývalý ředitel liberecké společnosti Elmarco, která patří k lídrům v oblasti nanovlákenných materiálů, se z podniku postupně stahuje. Prodal většinu svého podílu v nizozemské společnost Elmarco Holding N. V, jíž české Elmarco patří, napsaly dnešní Lidové noviny. Mareš se nyní podle deníku věnuje nové aktivitě. Na základě svých kontaktů rozjíždí portál Nafigate, který by měl zajistit lepší propojení mezi výzkumem a obchodem v oblasti nanovláken. Většinu svého 75procentního podílu v Elmarco Holding N. V. Mareš podle listu prodal zatím utajovanému českému investorovi a nevylučuje ani prodej zbytku akcií. Zvažuje se uvedení akcií Elmarka na burzu či prodej firmy strategickému investorovi. "To je zcela přirozený vývoj. Po vybudování firmy prostě musíte udělat další krok, jinak stagnujete," řekl deníku Mareš, který nyní v podniku zůstává jako menšinový akcionář a stahuje se z manažerských funkcí. Elmarco má podle LN hodnotu přes miliardu korun. Před čtyřmi lety Mareš prodal asi čtvrtinový podíl investičním fondům z Francie a Švýcarska. Cena přesáhla 300 milionů korun. Roční tržby podniku se zatím pohybují pod hranicí jedné miliardy. Vstup na burzu by podle Mareše přicházel v úvahu až tehdy, když dosáhne dvou až tří miliard korun. Další možností je přímý prodej. "O prodeji začnu uvažovat, až přijde natolik zajímavá nabídka strategického investora, že ji nebude možné odmítnout," řekl LN Mareš. Elmarco v Liberci vlastní výrobní závod a výzkumné centrum. Firma jako první na světě zvládla výrobu stroje na produkci nanovláken. Klientům jich dodala už 100 a další dvě desítky má nyní vyrobit. Podnik vznikl v roce 2000. Nové výzkumné a vývojové centrum, které přišlo na zhruba 190 milionů korun, otevřel na začátku roku 2009.~efm
Příjmy z hazardu na Macau loni stouply o 42 pct na rekord Hongkong 3. ledna (ČTK) - Příjmy z hazardních her na Macau se v loňském roce zvýšily o 42 procent na rekordních 267,87 miliardy patac (655,5 miliardy Kč). K růstu přispívá zvyšující se zájem čínských turistů o hazardní hry. Macao je jediným místem v Číně, kde jsou hazardní hry legální a je největším centrem hazardních her na světě. Tempo růstu mírně zpomalilo z předloňských 58 procent. V samotném prosinci příjmy z hazardních her stouply o 25 procent na 23,61 miliardy patac. Příliv čínských turistů pomohl Macau překonat v příjmech Las Vegas a stát se největším centrem hazardních her na světě. Příjmy z hazardních her jsou zde pětkrát vyšší než v Las Vegas. Macao však stále zaostává za Las Vegas v poměru příjmů z neherních aktivit, jako je stravování, ubytování nakupování či jiná zábava. V Macau se příjmy z neherních aktivit na celkových příjmech oblasti podílejí necelými pěti procenty, v Las Vegas však více než polovinou, napsala agentura Reuters. Bývalé závislé území pod správou Portugalska tvoří poloostrov Macao a dva malé ostrůvky Taipa a Coloane o celkové rozloze 27 kilometrů čtverečních. Od roku 1999 je země s méně než půl milionem obyvatel pod správou Číny jako zvláštní oblast.~slz
Avízo, 5.1.: TK k výsledkům studie o postavení starších lidí... Brno - 10:00 TK k výsledkům studie o postavení starších lidí na trhu práce, z nichž mimo jiné vyplývají vážné hrozby pro celou českou ekonomiku, pokud se nebude lépe dařit zaměstnávat lidi na 50 let. Místo: zasedací místnost děkanátu Filozofické fakulty MU, budova C, Arna Nováka 1 Pramen: tisková mluvčí Tereza Fojtová, e-mail: fojtova@rect.muni.cz, tel.~den~odb
Výsledky NHL NHL: Anaheim - San Jose 1:3 (1:0, 0:2, 0:1) Branky: 3. Perry - 37. Winchester, 37. Ferriero, 53. Pavelski. Střely na branku: 27:36. Diváci: 14.596.   Montreal - Winnipeg 7:3 (2:1, 1:1, 4:1) Branky: 15., 43., 44. a 52. z trestného střílení Eller, 14. Gorges, 26. Kaberle, 44. Cammalleri (Plekanec) - 4. Stapleton, 38. Wheeler, 54. Ladd. Ondřej Pavelec odchytal za Winnipeg 47 minut, z 24 střel inkasoval 6 gólů a úspěšnost zásahů měl 75 procent. Střely na braku: 31:27.   New Jersey - Boston 1:6 (1:2, 0:1, 0:3) Branky: 5. Clarkson - 25. a 43. Bergeron, 9. Campbell, 14. Horton (Krejčí), 45. Krejčí, 55. S. Thornton. Střely na branku: 31:27. Diváci: 15.832.   Vancouver - Minnesota 3:0 (2:0, 0:0, 1:0) Branky: 7. D. Sedin, 11. Burrows, 60. Malhotra. Střely na branku: 35:28. Diváci: 18.890.~spo
Prezident podepsal novelu zpřísňující rozhodčí řízení Praha 2. ledna (ČTK) - Novelu zákona o rozhodčím řízení, která má lépe chránit spotřebitele, dnes podepsal prezident Václav Klaus. Rozhodci tak nově budou muset být například zapsáni v seznamu ministerstva spravedlnosti a mít právní vzdělání. Cílem novely je zarazit neregulovanou praxi různých rozhodčích center a zajistit větší přehlednost spotřebitelských smluv. Rozhodčí řízení bude nově moci také přezkoumávat soud. Novela z dílny ministerstva spravedlnosti uvádí, že rozhodčí doložky musí být vyňaty ze spotřebitelských smluv. Spotřebitelům budou muset být předkládány samostatně a s náležitým vysvětlením. Cílem je snížit počet lidí, kteří rozhodčí doložku podepisují v rámci všeobecných smluvních podmínek, aniž to mají v úmyslu. Rozhodčí doložka bude muset nově obsahovat například informaci, jakým způsobem se určí rozhodce, jak bude zahájeno rozhodčí řízení, jak vysoká bude odměna pro rozhodce a kde se bude řízení konat. Podnikatel bude zároveň povinen spotřebiteli s dostatečným předstihem před uzavřením doložky vysvětlit, jaké důsledky pro něj ze smlouvy plynou. Sněmovna loni 20. prosince novelu zákona o rozhodčím řízení a výkonu rozhodčích nálezů nakonec schválila beze změn, navrhovaných senátory. Ti například chtěli, aby rozhodci museli složit odbornou zkoušku jako podmínku pro zápis do seznamu rozhodců. Ministr spravedlnosti Jiří Pospíšil (ODS) označil zkoušku za zbytečnou, neboť by víceméně stírala rozdíl mezi postavením soudce a rozhodce. Novela umožňuje, aby rozhodčí řízení mohl přezkoumat soud. Nově bude moci rozhodčí nález zrušit v případech, pokud rozhodce řešil spor firmy se spotřebitelem v rozporu se zákonem na ochranu spotřebitele "nebo ve zjevném rozporu s dobrými mravy nebo veřejným pořádkem". Na zneužívání rozhodčích doložek například poskytovateli úvěrů dlouhodobě upozorňují spotřebitelské organizace. Dosavadní právní úprava podle nich nebránila situacím a sporům, ve kterých je rozhodce napojen na úvěrovou společnost a rozhoduje neobjektivně a zaujatě v neprospěch spotřebitele.~zak~fin
Královna soulu Aretha Franklinová se zasnoubila Los Angeles 3. ledna (ČTK) - Královna soulu Aretha Franklinová je podle agentury Reuters další celebritou, která v poslední době oznámila, že chystá svatbu. Na seznamu nově zasnoubených se předtím objevil rocker Steven Tyler a basketbalista LeBron James. Dvakrát rozvedená devětašedesátiletá zpěvačka a její přítel William 'Willie' Wilkerson plánují, že se v červnu nebo v červenci vezmou na písčité pláži v Miami. Následnou svatební oslavu uspořádají na jachtě, upřesnila mluvčí slavné Američanky. Držitelka několika cen Grammy, mezi jejíž největší hity patří Respect, Think či (You Make Me Feel Like) A Natural Woman, zhruba před rokem trpěla blíže neupřesněným onemocněním. Potíže ale prý brzy překonala, zhubla 38 kilogramů a v březnu na svých narozeninách zpívala a žertovala. Také třiašedesátiletý zpěvák slavné americké rockové kapely Aerosmith Tyler nedávno oznámil, že požádal o ruku osmatřicetiletou přítelkyni Erin Bradyovou, se kterou chodí od roku 2006. Zveřejnil fotografie páru, na kterých je vidět na ruce ženy zásnubní prsten s diamantem, ale termín a místo jeho již třetí svatby neupřesnil.~mag~kul~mix
Na Liberecku sněží, kamiony v Kořenově stojí Liberec 5. ledna (ČTK) - V Libereckém kraji dnes hustě sněží. Už brzy ráno měli řidiči kamionů problémy na silnici směrem na Harrachov a do Polska a dá se očekávat, že bude komplikací přibývat. Sněžit by mělo i v nižších polohách, řekl ČTK hlavní dispečer krajské společnosti Silnice LK Pavel Pospíšil. Na silnici číslo deset už stojí kamiony například v Kořenově u bývalé Údolní boudy a dopravu na místě řídí policie. Na celnici v Harrachově navíc zůstalstát kamion s poruchou, který omezuje průjezd. "Dá se očekávat, že doprava během dne projde zatěžkávací zkouškou, protože intenzívní sněžení má trvat zhruba do 12:00. Odpoledne už by mělo ustávat," dodal dispečer. Řidičům při jízdě radí velkou opatrnost. Na vozovkách bude nový nebo rozbředlý sníh a posyp bude sněhová nadílka překrývat. "Hrozí, že v nejkrajnějších případech přestaneme sypat a budeme silnice jen pluhovat," řekl Pospíšil. To se ale netýká rychlostní silnice R35 a silnic první třídy. Dopravu v Libereckém kraji dnes také může zkomplikovat vítr. Na horách by podle meteorologů mohl dosáhnout síly vichřice.~met~dpr
Lochkovský tunel na Pražském okruhu je uzavřen, doprava houstne Praha 4. ledna (ČTK) - Kvůli technické poruše je od brzkého rána v obou směrech uzavřen Lochkovský tunel na Pražském okruhu, auta jezdí po stanovené objížďce přes Barrandov a Jižní spojku. Technici se snaží závadu odstranit, jak dlouho bude tunel uzavřený, ale není jasné, řekla ČTK mluvčí pražské policie Eva Kropáčová. Pracovnice dopravního informačního centra uvedla, že podle řidičů je na místě hustý provoz a dlouhé kolony. Po páté hodině ranní byla podle Kropáčové nahlášena závada na elektronickém systému, který zkolaboval. "Na místě se budou tvořit kolony, což je logické, ale je zajištěn odklon dopravy," uvedla.~zak~dpr~prg
Teplice jdou do přípravy bez posil i bez Mareše a Kalivody Teplice 2. ledna (ČTK) - Jen samé známé tváře se dnes sešly na fotbalovém stadionu v Teplicích, neboť severočeský klub zahájil zimní přípravu prakticky bez posil. Kádr doplnilo jen pět mladíků, kteří na podzim hostovali v druhé lize nebo hráli za teplické mládežnické týmy. Jak novinářům řekl sportovní manažer Teplic Pavel Verbíř, na doplňování kádru je zatím času dost. Příliš nepočítá ani s návratem Jakuba Mareše a Davida Kalivody, kteří hostují ve Spartě a na Žižkově. Čtyřiadvacetiletý ofenzivní univerzál Mareš do rodných Teplic před začátkem přípravy vzkázal, že chce v týmu ligového lídra zůstat. "Je to ještě v jednání, ale asi bude i dál ve Spartě," řekl Verbíř, nespecifikoval však, zda půjde o další hostování nebo o přestup. Ještě méně pravděpodobné je, že by teplický dres v první lize dál oblékal špílmachr Kalivoda. "V létě mu končí smlouva a dál s ním nepočítáme. Čekáme vyjádření Viktorky. Ve hře jsou dvě varianty, buď tam zůstane, nebo se vrátí k nám," dodal Verbíř. Kdyby se Kalivoda vrátil do Teplic, čeká ho zřejmě jen místo v divizní rezervě. Z ní se naopak do prvního týmu vyšvihli levý bek David Šraga a ofenzivní Abid Mujagič, věkem stále ještě dorostenec. Vedle nich se o ligovou příležitost poperou i mladíci Jablonský, Melunovič a brankář Pechatý, kteří strávili podzim na druholigových štacích. Seznam hráčů zatím čítá 25 jmen, podle Verbíře ale ještě není konečný. "Určitě se doplnění nebráníme, někoho bychom přivítali. Myslím, že se tu během ledna objeví pár hráčů na testy," dodal Verbíř. Tým se dnes rozdělil na dvě poloviny: jednu čekalo nabírání kondice na cestách kolem kopce Doubravka, druhá se chystala na úterní halový turnaj v Saské Kamenici. Teplická příprava vyvrcholí začátkem února soustředěním na Kypru.~spo
Arbitráž přiznala Exxonu od Venezuely odškodnění 908 milionů USD Caracas 1. ledna (ČTK) - Mezinárodní arbitráž přiznala americkému ropnému koncernu Exxon Mobil právo dostat od Venezuely odškodnění za znárodnění jeho tamního majetku. Přiznaná suma 908 milionů USD (17,9 miliardy Kč) je ale jen necelou desetinou maximálního požadavku společnosti a odpovídá návrhu Caracasu. Dva venezuelské vládní zdroje v sobotu agentuře Reuters sdělily, že sbor arbitrů Mezinárodní obchodní komory (ICC) dosáhl v případu z roku 2007 rozhodnutí, které je pro Venezuelu příznivé. Podle dnešního oznámení americké firmy ICC potvrdila, že venezuelská státní společnost PDVSA "má vůči Exxon Mobil smluvní závazek. Uznaná částka činí 907.588.000 dolarů". Spor mezi Venezuelou a americkými firmami Exxon a ConocoPhilllis začal v roce 2007, kdy vláda socialistického vůdce Huga Cháveze zestátnila jejich projekty těžby ropy v oblasti řeky Orinoko. Exxon původně požadoval kompenzaci až deset miliard dolarů, PDVSA však ohodnotila jeho majetek po vyplacení věřitelů na jednu miliardu USD. Na Venezuelu bylo v souvislosti se znárodněním majetku zahraničních firem podáno kolem 20 žalob a žaloby firem Exxon Mobil a ConocoPhillips jsou z nich nejvetší. Obě firmy požadovaly úhrnnou kompenzaci až 40 miliard dolarů, ministr ropného průmyslu Rafael Ramírez ale v roce 2011 uvedl, že vláda nehodlá vyplatit oběma firmám více než 2,5 miliardy USD. Světové ropné společnosti mají o investice v pánvi Orinoka nadále velký zájem, protože jde potenciálně o jedno z největších nalezišť ropy na světě. Loni podepsaly několikamiliardové dohody o investicích v oblasti americký Chevron a španělský Repsol. Kvůli obavám ze znárodňování však jsou investice do těžby ropy ve Venezuele hluboko pod svým potenciálem. Těžba ropy v zemi v posledních letech i přes rekordní světové ceny stagnuje a u státní PDVSA má dokonce klesající tendenci. protože Chávez využívá její zdroje k nákladným populistickým sociálním programům, jimiž si udržuje voliče.~ene~sur~zak~efm
Filipínami se po bouři Washi šíří nákaza leptospirózou Manila 3. ledna (ČTK) - Nejméně pět lidí zemřelo na Filipínách na leptospirózu, jíž se nakazili po nedávné bouři Washi. Živel doprovázený silným deštěm a větrem připravil v prosinci o život přes 1240 lidí. Obyvatelé ostrova Mindanao se s následky potýkají dodnes. Ministerstvo zdravotnictví dnes oznámilo, že v pondělí bylo ve městě Cagayan de Oro diagnostikováno 128 případů leptospirózy a pět lidí už této nákaze podlehlo.   Způsobuje ji bakterie, která se šíří vodou nakaženou zvířecími výkaly. K symptomům patří zvracení a horečka. Inkubační doba je kolem deseti dní. Přes 80 lidí je nakaženo také v přístavním městě Iliganu, který byl stejně jako Cagayan de Oro v ohnisku bouře. Washi zasáhla jih Filipín 16. prosince a trvala dva dny. Největší škody napáchala v Cagayanu de Oro a Iliganu. Většinu z obětí voda z protržených řek vyplavila z příbytků v noci, když spaly. Několik vesnic bylo zcela smeteno, na 60.000 lidí přišlo o domovy. V oblasti do konce prosince silně pršelo, což značně ztížilo záchranné práce.~zdr
Avízo, 11.1.: TK k 3. ročníku Grand restaurant festivalu 2012.... Praha - 10:00 TK k 3. ročníku Grand restaurant festivalu 2012. Akreditace na e-mail: media@czechtourism.cz. Místo: Mediální centrum Orbis, Vinohradská 46, Praha 2 Pramen: vedoucí tiskového oddělení ČCCR - CzechTourism Alice Dvořáková, tel.~den~spl~mag~tur~slz
Dopravu na Valašsku komplikuje čerstvý sníh a také vítr Zlín 5. ledna (ČTK) - Dopravu na Valašsku komplikuje dnes ráno sněžení. Z obou směrů je momentálně nesjízdný kopec směrem na obec Petrůvka na Zlínsku, policisté auta odklánějí na objízdné trasy, řekla ČTK krajská policejní mluvčí Jana Bartíková. Vozovky pokryl čerstvý sníh, z mnoha okresů kraje hlásí silničáři déšť se sněhem, dopravu komplikuje i silný vítr, vyplývá z informací Ředitelství silnic a dálnic ČR. "Kopec Sirákov (směrem z Vizovic na Vsetín) je zatím sjízdný, ale s obtížemi," doplnila Bartíková. Na silnicích první třídy je sněhová kaše po chemickém ošetření. Na silnicích druhé a třetí třídy místy navíc leží vrstva ujetého sněhu do tří centimetrů. Ostatní silnice v kraji jsou holé a mokré. V regionu je zataženo, teplota se ráno pohybovala od nula do tří stupňů Celsia. Český hydrometeorologický ústav informoval, že vítr v nižších polohách dosáhne dnes v nárazech rychlosti 75 až 110 kilometrů v hodině a na hřebenech hor až 130 kilometrů v hodině. V souvislosti s tím se budou ve vyšších polohách tvořit sněhové jazyky a závěje. V polohách pod 500 metrů bude hlavně pršet a na horách budou srážky sněhové a trvalejší, může tam napadnout od deseti do 50 centimetrů sněhu.~met~dpr
Výsledky tenisového turnaje mužů a žen v Brisbane Tenisový turnaj mužů a žen v Brisbane (tvrdý povrch): Muži (dotace 434.250 dolarů): Dvouhra - čtvrtfinále: Simon (2-Fr.) - Giraldo (Kol.) 7:6 (7:2), 6:4.   Ženy (dotace 655.000 dolarů): Dvouhra - čtvrtfinále: Clijstersová (5-Belg.) - Benešová (ČR) 6:3, 6:2, Kanepiová (Est.) - Petkovicová (2-Něm.) 6:1, 7:6 (9:7), Schiavoneová (3-It.) - Jankovičová (6-Srb.) 5:7, 7:6 (7:2), 6:3. Semifinálové dvojice: Schiavoneová - Kanepiová, Hantuchová (SR) - Clijstersová.~spo
Avízo, 3.1.: Ředitel nemocnice David Rezničenko a starosta Jan... H. Brod - 11:00 Ředitel nemocnice David Rezničenko a starosta Jan Tecl budou gratulovat prvnímu miminku narozenému v havlíčkobrodské porodnici. Sraz v 10:55 ve vestibulu hlavní nemocniční budovy. Místo: nemocnice Pramen: mluvčí nemocnice Petra Černo, tel.~den~sop~mag
Lékaři v pardubické nemocnici budou znovu jednat o zvýšení mezd Pardubice 2. ledna (ČTK) - Vedení Pardubické krajské nemocnice a zástupci Pardubického kraje budou v polovině ledna znovu jednat s lékaři. Lékařské odbory požadovaly zvýšení mezd od počátku tohoto roku o deset procent, jak jim vloni v memorandu slíbil ministr zdravotnictví Leoš Heger. V opačném případě lékaři nechtěli uzavřít dohody o přesčasech, což by nemocnici ochromilo, prozatím však tento krok odložili. V ostatních krajem zřizovaných zdravotnických zařízeních zatím k podobnému nátlakové akci nepřistoupili, řekl ČTK krajský radní pro zdravotnictví Martin Netolický (ČSSD). "S největší pravděpodobností odbory v ostatních nemocnicích čekají na výsledek jednání v krajské nemocnici, která je v počtu lékařů a zaměstnanců největší. Signály z ostatních zařízení nepřicházely, dokonce některá jednání s obory byla bezproblémová," uvedl Netolický. Pardubický kraj odmítá přispívat na platy lékařů ze svého rozpočtu. Jejich zvýšení by měla zajistit nová úhradová vyhláška, první propočty jejích dopadů na rozpočty nemocnic by měly být známé do konce příštího týdne. "Chápeme požadavky lékařů, ale není možné chtít po kraji, aby ze svého rozpočtu hradil navýšení, které slíbilo ministerstvo zdravotnictví," řekl Netolický. Podle něj nemají již nemocnice příliš rezerv a možností úspor, jak další peníze na mzdy zajistit.~zdr~odb
Barcelona deklasovala v poháru Pamplonu 4:0 Barcelona 5. ledna (ČTK) - Ve Španělském poháru se schyluje ke čtvrtfinálovému souboji mezi giganty z Madridu a Barcelony. Po Realu totiž uspěl v prvním utkání osmifinále také katalánský velkoklub a zásluhou vítězství 4:0 nad fotbalisty Osasuny Pamplona má výrazně nakročeno k postupu. Po dvou gólech vstřelili Cesc Fábregas a Lionel Messi. Hvězdný Argentinec Messi neměl původně kvůli chřipce vůbec hrát, ale nakonec se objevil na lavičce. V prvním poločase ho v roli střelce zastoupil bývalý kapitán Arsenalu Fábregas, jenž po přihrávkách Xaviho skóroval ve 14. a 19. minutě. Do druhého poločasu nastoupil Messi a v 72. minutě po Fábregasově centru vstřelil jeden z mála svých gólů hlavou. V nastaveném čase stanovil nejlepší hráč světa konečné skóre opět po přihrávce špílmachra Xaviho svou 31. brankou v sezoně. "Nejdřív říkali, že Messi má horečku a bude doma. Nakonec ale nastoupí a dá dva góly. Co s tím můžeme dělat?" povzdechl si kouč Pamplony José Mendilibar, jehož tým před debaklem na Nou Campu neprohrál sedm zápasů v řadě. "Byl by zázrak, kdybychom se dostali do dalšího kola. Radši na pohár zapomeneme a budeme se soustředit na ligu," dodal realistky směrem k odvetě. Messi v televizním rozhovoru uvedl, že jeho zdravotní stav nebyl vážný. "Nezvracel jsem a neměl jsem horečku. Jen mě bolelo břicho, nic jiného. Proto jsem se nezúčastnil ranního tréninku, ale poté se mi ulevilo natolik, že jsem mohl hrát," řekl čtyřiadvacetiletý Argentinec. Obhájce trofeje Real bude mít příští týden v odvetě přece jen těžší práci, protože v úterý porazil Málagu až po obratu těsně 3:2.~spo
Obránce Cole si za faul na Abdelkadera nezahraje tři zápasy New York 2. ledna (ČTK) - Hokejový obránce Ian Cole ze St. Louis Blues si v zámořské NHL nuceně tři zápasy odpočine. Vedení kanadsko-americké soutěže jej potrestalo za faul na hlavu detroitského útočníka Justina Abdelkadera v sobotním zápase, který Red Wings vyhráli 3:0. Cole fauloval Abdelkadera v první třetině a za svůj prohřešek dostal dvouminutový trest. Teď přišlo i zastavení činnosti a pokuta 21.000 dolarů, která odpovídá jeho platu v době, kdy nebude hrát. Do sestavy St. Louis se může vrátit 10. ledna v Montrealu.~spo
Zlínský kraj: Silvestr zaměstnal lékaře, první dítě je ze Vsetína Zlín 1. ledna (ČTK) - Silvestrovská noc ve Zlínském kraji byla podle zdravotníků a lékařů velmi rušná. Obešla se však bez tragických požárů či dopravních nehod. Hasiči i policie proto hodnotí oslavy příchodu Nového roku jako poměrně klidné. Na první letošní miminko kraj na rozdíl od loňska nečekal dlouho, v 01:17 se ve vsetínské nemocnici narodil Kryštof Pinďák. Chlapec váží 2800 gramů a je prvním dítětem sedmadvacetileté Andrey Vavřínkové, řekla ČTK porodní asistentka vsetínské nemocnice Alena Kovářová. Podle ní rodila maminka malého Kryštofa spontánně a porod byl bezproblémový. Ve Vsetíně se první dítě loňského roku narodilo až ve 13:23. Prvním miminkem v kraji byl loni Pavel Halenčák ze Zlína, který v tamní Krajské nemocnici Tomáše Bati přišel na svět v 10:57. Záchranáři ve Zlínském kraji zaznamenali podle mluvčího krajské záchranky Petra Olšana téměř sto výjezdů. Pomoc potřebovala řada opilých lidí včetně šesti dětí, zdravotníci lidem pomáhali také u řady úrazů způsobených pády nebo řeznými ranami. Na chirurgii vsetínské nemocnice byli ošetřeni dva dospělí lidé, kteří utrpěli popáleniny související právě se zábavní pyrotechnikou. Nejednalo se však o devastující zranění. Ve zlínské Krajské nemocnici Tomáše Bati naproti tomu podle mluvčí Karly Havlíkové ošetřovali lékaři desítky lidí, některé i s vážnými zraněními. Jeden pacient se musel podrobit operaci kotníku, starší paní si zase zlomila krček. Na jednotce intenzivní péče skončila žena s poraněním hlavy a hrudníku po pádu ze schodů i další pacient s krvácením do mozku, který si zranění přivodil rovněž při pádu. Protialkoholní stanice v nemocnici v Kroměříži přijala v noci na dnešek a dnes ráno celkem pět pacientů, o jednoho více než loni. Hasiči podle mluvčího Iva Mitáčka vyjížděli v noci jen čtyřikrát k méně závažným požárům popelnic nebo túje. Policie podle Petra Jaroše z krajského ředitelství řešila většinou rušení nočního klidu nebo občanské soužití. Na Uherskohradišťsku a Vsetínsku hlídky zastavily opilé řidiče, několik drobných havárií se obešlo bez zranění.~zak~zdr~spl~mag~sop
Vítězem republikánských primárek v Iowě se stal Mitt Romney Des Moines (USA) 4. ledna (ČTK) - V prvních primárkách americké Republikánské strany pro letošní prezidentské volby zvítězil v Iowě bývalý guvernér Massachusetts Mitt Romney. V noci na dnešek ho na stranických shromážděních podpořilo 25 procent voličů. Někdejšího pensylvánského senátora Ricka Santoruma v nejtěsnějších primárkách v historii Iowy porazil Romney o pouhých osm hlasů, uvedla televize CNN.~pol~for
V Krušných horách fouká silný vítr, silnice jsou však sjízdné Ústí nad Labem 5. ledna (ČTK) - Na hřebenech Krušných hor fouká silný vítr a sněží. Tvoří se sněhové jazyky a závěje. Cestářům se zatím daří udržovat všechny silnice v Ústeckém kraji sjízdné. Řidiče však nabádají k nejvyšší opatrnosti. Zvláště vítr práci silničářů ničí. Meteorologové upozorňují, že vítr neustane ani v noci na pátek. Na hřebenech Krušných hor dosahuje vítr rychlosti 90 kilometrů v hodin. "To je ale průměr, v nárazech je mnohem silnější," řekl ČTK pracovník ústecké pobočky Českého hydrometeorologického ústavu (ČHMÚ). Přes noc napadlo na horách na severu Čech deset až 15 centimetrů nového sněhu. Sněžení a vítr bude komplikovat dopravu podle meteorologů celé dopoledne. "Odpoledne ustane a s novou silou se ozve opět večer a v noci na pátek," nastínil situaci meteorolog. S větrem musejí počítat i lyžaři, kteří se do Krušných hor vydají o víkendu. Sněhové jazyky se tvoří v polohách nad 600 metrů nad mořem. Na Milešovce, větrném vrcholu Českého středohoří, aktuálně meteorologové hlásí vítr o rychlosti 95 kilometrů za hodinu a bude nadále zesilovat. V nižších polohách Ústeckého kraje prší. Všechny vozy silničářů Ústeckého kraje vyjely do terénu už v noci. "Žádný úsek není uzavřen, nabádáme však k opatrnosti," řekl ČTK dispečer Správy a údržby silnic Ústeckého kraje.~met~dpr
Informace hasičského záchranného sboru Praha 5. ledna (ČTK) - Hasiči v Česku ve středu zaznamenali 42 požárů, které způsobily škodu šest milionů korun. Nikdo při nich nezemřel, čtyři lidé byli zraněni. Na svých internetových stránkách o tom dnes informoval Hasičský záchranný sbor ČR. V Kněžmostu na Mladoboleslavsku hořelo ve skladovací hale, ve které byly uloženy součásti zemědělských strojů. Plameny napáchaly škodu čtyři miliony korun, příčinu vyšetřovatelé zjišťují. V Brnkách u Prahy likvidovali hasiči požár chaty a podsklepené kůlny. Oheň zřejmě někdo založil úmyslně, škoda je půl milionu korun.~zak
Upozornění, 3.1.: Ministerstvo vnitra otevře novinářům dříve... Třešť (Jihlavsko) - 12:00 Ministerstvo vnitra otevře novinářům dříve utajovaný objekt podzemního bunkru S-7. Místo: V Kaštanech 1351 Pramen: tiskový odbor ministerstva vnitra, Denisa Čermáková, tel.~zak~sta
Asijské akcie zahájily nový rok vzestupem, euro oživilo Singapur 3. ledna (ČTK) - Akcie na asijských burzách zahájily dnes nový rok vzestupem. Investoři s podporou příznivých údajů z čínského průmyslu obnovily nákupy rizikovějších aktiv, výhled ale stále kazí obavy z evropské dluhové krize. Na devizovém trhu kurz eura oživil z nedávných minim vůči jenu a americkému dolaru. Na většině asijských burz se dnes letos obchodovalo poprvé, zavřeno však mají kvůli novoročním svátkům stále ještě burzy v Tokiu a Šanghaji. Trhy podpořily nedělní údaje z Pekingu, podle nichž se aktivita v čínském zpracovatelském průmyslu v prosinci vrátila do mírně rostoucího pásma. Burza v Hongkongu dnes rostla o zhruba dvě procenta a její index Hang Seng se pohyboval na maximech za zhruba tři týdny. Index korejské burzy KOSPI posílil o 2,7 procenta, australské akcie získaly 1,1 procenta a Tchaj-wan smazal pondělní ztrátu růstem o 1,5 procenta. Nejširší index MSCI pro burzy v Asii a Tichomoří vykazoval zisk o 1,7 procenta a nejvíce k růstu přispívaly akcie energetických společností, které podporoval růst cen ropy. Za loňský rok utrpěl index propad o 18 procent a jednotlivé burzy zaznamenaly nejhorší rok od krizového roku 2008. Evropské burzy v pondělí rostly a dnes se na nich po otevření vesměs čeká mírný pokles. Výjimkou by měl být Londýn, kde se v pondělí neobchodovalo a kde analytici podle agentury Reuters odhadují počáteční růst indexu FTSE 100 o 1,8 procenta. Na asijském devizovém trhu euro oživilo k japonskému jenu a americkému dolaru pod vlivem růstu asijských akcií, který ukázal zvýšenou chuť investorů na nákupy rizikových aktiv. Všeobecně se ale předpokládá, že evropská měna zůstane kvůli dluhové krizi letos pod tlakem. Euro ve druhé polovině obchodování v Singapuru posílilo k dolaru o 0,3 procenta na 1,28977 USD, zůstává ale v blízkosti více než ročního minima 1,2858 USD z minulého týdne. Vůči jenu euro posílilo o 0,2 procenta na 99,67 JPY a oživilo z pondělního jedenáctiletého minima 98,71 JPY.~bur~bup
V Mladé Boleslavi se narodila holčička 21 vteřin po půlnoci Mladá Boleslav 1. ledna (ČTK) - Ve středních Čechách se narodilo první letošní dítě v mladoboleslavské nemocnici. Holčička Dora přišla na svět 21 vteřin po půlnoci císařským řezem. Šlo o akutní zákrok, který nebyl plánovaný, řekla ČTK mluvčí nemocnice Kamila Hamáčková. Dora Pařezová, která s rodiči pojede domů do Milovic, váží 4,1 kilogramu a měří 52 centimetrů. V ostatních středočeských porodnicích byl během silvestrovské noci klid a lékaři dlouho po půlnoci neasistovali u žádného porodu. Další děti tak přicházely na svět až k ránu. V 05:27 se narodila holčička v benešovské nemocnici. Jméno a bližší informace ale personál ČTK odmítl sdělit. O tři minuty později ji následovala Julie v rakovnické nemocnici, která po narození vážila 3,6 kilogramu a měřila 50 centimetrů. Před 08:00 se narodila další holčička, tentokrát v Kolíně. Na svět přišla s váhou 3,2 kilogramu a mírou 48 centimetrů. Další v pořadí byli již chlapci - narodili se v 09:30 v Kladně a o dvě hodiny později v Příbrami. V mnohých porodnicích na letošní první novorozeně stále čekají. "Zatím žádnou radostnou událost nemáme, ale pracujeme na tom," uvedla kolem poledne sestra na porodním sále čáslavské nemocnice. Stejná situace byla tou dobou i v hořovické porodnici. Na čas si dávala i miminka v Brandýse nad Labem, Mělníku, Nymburce, Neratovicích a ve Slaném na Kladensku. Během dopoledne se tam nenarodilo žádné dítě ani se k porodu neschylovalo. V Rakovníku, kde už první letošní dítě přivítali, možná některým tatínkům zkomplikovala situaci porucha na telefonních linkách, kvůli níž se do nemocnice nebylo možné dovolat. Maminka letošního prvního Středočecha dostane podle mluvčí kraje Berill Maschekové podobně jako loni 10.000 korun. Od nemocnice navíc obdrží dárkovou poukázku v hodnotě 5000 korun. "Každé první miminko v každé nemocnici pak dostane věcné dárky," dodala Mascheková. Loni získal pomyslný titul prvního dítěte ve středních Čechách chlapeček Jakub, který přišel na svět osm minut po půlnoci v kolínské nemocnici. Po narození vážil 3,43 kilogramu a měřil 52 centimetrů.~sop~mag
Bohemia Sekt prodal loni 23,9 mil. lahví,meziročně o 5,7 pct více Starý Plzenec (Plzeňsko) 2. ledna (ČTK) - Největší český výrobce vína, společnost Bohemia Sekt, prodala loni v Česku a v zahraničí 23,9 milionu lahví sektů, vín a lihovin. Meziročně to bylo o 5,7 procenta více. Export do 20 zemí tvořil 1,9 milionu lahví, což byl jednoprocentní nárůst oproti roku 2010, řekl ČTK marketingový ředitel a mluvčí firmy Martin Fousek. Tržby a zisk za rok 2010 zatím skupina nezveřejnila. "Na českém trhu jsme prodali 22 milionů lahví sektů, vín a lihovin, což byl nárůst o 6,2 procenta," uvedl Fousek. Skupina uplatnila v Česku 11,4 milionu lahví sektů a šumivých nápojů, meziročně o 9,5 procenta více; rozhodl o tom hlavně silný závěr loňského roku. Významný nárůst prodeje zaznamenaly například značky Bohemia Sekt Prestige nebo novinka loňského roku Bohemia Sekt Chardonnay, dodal. V ČR podnik loni prodal 7,95 milionu lahví klidných vín, zejména značek Víno Mikulov, Habánské sklepy, Chateau Bzenec a Vinařství Pavlov, což byl jednoprocentní meziroční pokles kvůli chybějící moravské surovině. "Vzhledem k nižší úrodě ročníku 2010 jsme museli sáhnout k určitým prodejně-marketingovým omezením, protože jsme neměli co prodávat," uvedl Fousek. Lihovin prodala skupina v loňském roce 2,7 milionu lahví, meziročně o 17 procent více. Dařilo se zejména Pražské vodce. Loňský prodej pokládá Fousek za další potvrzení silné pozice společnosti na trhu. Skupina se opět dále odklonila od nejlevnějších kategorií směrem k dražším a kvalitnějším produktům. Z loňského exportu 1,9 milionu lahví tvořila polovinu klidná vína a druhou sekty a lihoviny. "Novými teritorii, která jsme získali, bylo Finsko a Pobaltí, úspěchy jsme měli také v Japonsku. Šlo hlavně o sekty, ale také o klidná vína," uvedl ředitel. Skupina Bohemia Sekt prodala předloni 22,6 milionu lahví sektů, vín a lihovin. Oproti roku 2009 to bylo o 2,9 milionu lahví méně. Včetně exportu utržila 1,3 miliardy korun, o rok dříve 1,5 miliardy Kč.~ptr~efm
Výsledky ankety IFFHS o nejlepšího reprezentačního kouče fotbalu Nejlepší fotbalový trenér na reprezentační úrovni za rok 2011 podle ankety IFFHS: 1. Óscar Tabárez (Uruguay) 200 bodů, 2. Vicente del Bosque (Španělsko) 186, 3. Joachim Löw (Německo) 169, 4. Bert van Marwijk (Nizozemsko) 81, 5. Alberto Zaccheroni (Japonsko) 24, 6. Fabio Capello (Anglie) 23, 7. Morten Olsen (Dánsko) 20, 8. César Alejando Farás (Venezuela) a Giovanni Trapattoni (Irsko) oba 12, 10. Slaven Bilič (Chorvatsko) 11.~spo
Dopravu na Vysočině ztěžuje sněžení, stalo se několik nehod Jihlava 5. ledna (ČTK) - Dopravu na Vysočině začalo dnes ráno ztěžovat sněžení, stalo se několik nehod. Sněží v celém kraji, někde padá sníh s deštěm. Silnice už místy pokrývá ujetý nebo zledovatělý sníh. Sjízdné jsou s opatrností, řekl ČTK dispečer krajské správy a údržby. Hustě sněžit by mělo celý den, podle Českého hydrometeorologického ústavu může ve vyšších polohách kraje napadnout až 15 centimetrů sněhu. Foukat bude silný vítr. Silničáři už vyjeli téměř s veškerou technikou. "Vzhledem k prognóze je rozumné rozmyslet si, jestli dneska člověk musí vyjíždět," podotkl dispečer. Podle prvních informací na internetu se v kraji od 07:00 stalo šest nehod. V Křeči na Pelhřimovsku se srazila dvě osobní auta, u Chotěboře sjelo auto do příkopu. Další nehody se staly v Novém Městě na Moravě, Pelhřimově, u Štoků na Havlíčkobrodsku a u Starče na Třebíčsku. Podle upozornění meteorologů mohou dnes nárazy větru dosahovat rychlosti 70 až 90 kilometrů v hodině a v polohách na 600 metrů nad mořem se mohou tvořit sněhové jazyky, místy i závěje.~met~dpr
Jihočeští záchranáři ošetřili na Silvestra vážné úrazy od petard České Budějovice 1. ledna (ČTK) - Jihočeští záchranáři ošetřovali během silvestrovských oslav šest lidí zraněných zábavní pyrotechnikou. Ve třech případech šlo o vážná poranění, řekla dnes ČTK mluvčí zdravotnické záchranné služby Petra Kafková. U Tábora shořela nad ránem památná dřevěná rozhledna Hýlačka, škoda je předběžně vyčíslena na milion korun. Příčina požáru se ještě vyšetřuje. Krajská záchranná služba měla během noční služby dohromady 160 výjezdů, proti běžným dnům dvojnásobný počet, uvedla Kafková. Kvůli petardám byl na Českokrumlovsku poraněn v obličeji a na ruce čtyřiadvacetiletý muž, další dva případy se staly na Prachaticku čtvrt hodiny po půlnoci. Padesátiletému muži vybuchla pyrotechnika v ruce a na dalším místě ošetřovali lékaři dva muže ve věku 33 a 23 let, které zasáhla petarda do obličeje. Záchranáři také ošetřovali přes 25 úrazů vzniklých kvůli popíjení alkoholu. "Osmkrát jsme byli voláni k napadení," doplnila Kafková. Nejvážnější případ se stal po 02:00 na Písecku, kde byl vážně zraněn na hlavě třiatřicetiletý muž. Lidé měli v noci na dnešek zdravotní problémy i kvůli přemíře vypitého alkoholu, mezi nimi byli i dva nezletilí. V nemocnici skončil opilý šestnáctiletý chlapec na Českobudějovicku, o rok starší dívku nechali záchranáři v péči rodiny. "Dalších 120 výjezdů bylo především k osobám se srdečním onemocněním, dušností, zažívacími obtížemi," uzavřela výčet Kafková. Hasiči řešili na jihu Čech v noci na dnešek kvůli oslavám osm událostí. "Ve většině případů se jednalo o požáry odpadu malého rozsahu. Komplikovaným zásahem byl požár dřevěné rozhledny," uvedla mluvčí hasičů Vendula Matějů. Příčiny vzniku ohně v rozhledně se ještě vyšetřují, proto se podle mluvčí ještě nedá říci, zda souvisely s oslavami. Z pohledu jihočeské policie byly silvestrovské oslavy spíš poklidné, policisté řešili hlavně rvačky. "Bylo to jen o trochu rušnější než běžná sobota," zhodnotil policejní mluvčí Milan Bajcura. Na protialkoholní záchytnou stanici bylo podle záchranářů umístěno pět osob, jednalo se o muže od 25 do 50 let.~zak~zdr~spl~mag
Elektrárna Temelín loni vyrobila rekordních 13,9 TWh elektřiny Temelín (Českobudějovicko) 2. ledna (ČTK) - Jaderná elektrárna Temelín vyrobila v loňském roce 13,91 terawatthodin (TWh) elektřiny. Je to nejvíce od jejího spuštění, řekl dnes ČTK mluvčí Temelína Marek Sviták. Přesto elektrárna zaostala za odhadovaným plánem o 0,89 TWh, a to především kvůli prodloužení odstávky pro výměnu paliva na druhém bloku způsobené zaseknutým blokem ochranných trubek. Dosavadní rekordní údaj ve výrobě elektřiny z roku 2010 překonal Temelín o 0,09 Twh. Energie, kterou elektrárna loni vyprodukovala, by 3,5 roku pokrývala spotřebu celých jižních Čech, nebo by mohla 11,5 let zásobovat všechny jihočeské domácnosti, řekl Sviták. Od spuštění provozu v prosinci 2000 vyrobil Temelín 119,77 Twh elektřiny. Letos elektrárna plánuje vyprodukovat 15 TWh elektřiny. "Pokud se nám podaří tento plán splnit, tak to bude úspěšné završení projektu Bezpečně 15TERA, který jsme zahájili v roce 2007," řekl ředitel JE Temelín Miloš Štěpanovský. Elektrárna plánuje na letošní rok dvě odstávky na výměnu paliva. Ty by celkem měly trvat 101 dní. První je naplánována na začátek května, druhá pak na závěr července. Temelín jsou společně s jadernou elektrárnou Dukovany dva největší tuzemské zdroje elektřiny.  Dukovanská elektrárna loni vyrobila 14,369 terawatthodin (TWh), což druhý nejlepší výkon v její téměř sedmadvacetileté historii. Vyšší výkon 500 MW už mají tři ze čtyř dukovanských bloků. Poslední blok bude modernizován letos. Celá elektrárna pak bude mít instalovaný výkon 2000 MW, jaký má i mladší jaderná elektrárna Temelín.~ene~efm
Sarkozyho poškozuje před volbami nové svědectví Paříž 2. ledna (ČTK) - Ve Francii se objevilo svědectví, které je 110 dní před prezidentskými volbami nepříjemné pro současnou hlavu státu Nicolase Sarkozyho. Napsal to dnes francouzský pravicový deník Le Figaro a další místní média. Bývalý vysoký úředník francouzského ministerstva obrany Gérard-Philippe Menayas podle tisku v prosinci řekl vyšetřujícímu soudci, že Sarkozy jako někdejší ministr financí věděl o finančních machinacích kolem prodeje francouzských zbraní do Pákistánu v roce 1994. Toto svědectví má podle deníku Le Figaro zásadní význam pro vyšetřující soudce, kteří se domnívají, že utajované provize kolem dohody s Pákistánem sloužily v prezidentských volbách v roce 1995 k financování kampaně tehdejšího prezidentského kandidáta Edouarda Balladura. Toho tehdy Sarkozy podporoval v jeho souboji s Jacquesem Chirakem. Úřad Sarkozyho, který má v únoru oficiálně potvrdit svůj zájem získat na jaře ve volbách druhý mandát, již v minulosti podobná podezření rezolutně odmítal. Ve Francii se uskuteční první kolo prezidentských voleb 22. dubna 2012, předpokládané druhé kolo 6. května. Krátce poté se plánují dvoukolové parlamentní volby, 10. a 17. června. Většina dosavadních průzkumů předvídá vítězství opoziční levice nad dosud vládnoucí pravicí.~for~pol~zak
Portugalská legenda Eusébio byl na Silvestra propuštěn z kliniky Lisabon 1. ledna (ČTK) - Nejslavnější portugalský fotbalista všech dob Eusébio byl na Silvestra propuštěn po dvou týdnech z nemocnice. Bývalý útočník Benfiky Lisabon, jenž koncem ledna oslaví 70. narozeniny, se zotavoval ze zápalu plic. Držitel Zlatého míče za rok 1965 přiznal, že se na jeho zdravotním stavu nejspíš podepsal náročný program. "V poslední době jsem docela dost cestoval. Byl jsem v (rodném) Mozambiku, kde bylo horko, pak jsem se vrátil do chladnějšího Lisabonu a krátce nato jsem letěl do Brazílie. Tam jsem se začal cítit trochu nemocný," uvedl Eusébio. Navzdory prodělané nemoci nehodlá nejlepší střelec MS 1966 ze svého aktivního života slevit. "Pokud bůh dá, budu poblíž našeho národního mužstva. Za pár měsíců máme přece mistrovství Evropy. A nemůžu zapomenout na svůj klub - vím, že to bude těžké, ale věřím, že Benfica bude mistrem," připomněl Eusébio při odchodu z nemocnice své největší lásky.~spo
Výkupné somálským pirátům prý za čtyři roky stouplo osminásobně Mogadišo/Londýn 5. ledna (ČTK) - Výkupné za lodě unesené somálskými piráty se za poslední čtyři roky zvýšilo z 600.000 na 4,7 milionu dolarů (z 12 milionů na asi 90 milionů korun) za jediné plavidlo. Za loňský rok námořní lupiči za propuštěné lodě inkasovali celkem 135 milionů dolarů (asi 2,7 miliardy korun). V dnes zveřejněné zprávě to podle zpravodajského serveru CNN uvádí výbor pro zahraniční záležitosti Dolní sněmovny britského parlamentu. Od roku 2007 podle ní "významně stoupl" počet pirátských útoků. Zpráva se mimo jiné opírá o informace nevládní organizace Saferworld, která spolupracuje s místními organizacemi v Somálsku. Podle jejích odhadů u somálského pobřeží působí mezi 1500 a 3000 piráty ve věku nejčastěji od 15 do 30 let. Většinou jde o muže s minimálním vzděláním pocházející ze zemědělských oblastí. Za poslední čtyři roky piráti vzali jako rukojmí 3500 námořníků a 62 jich zabili. Loni prý o život přišlo 15 rukojmích. O cíle námořní lupiči nouzi nemají. Indickým oceánem, Adenským zálivem a Arabským mořem, tedy v oblastmi, kde nejčastěji působí, ročně propluje 28.000 obchodních lodí. Po započítání pojistek, bezpečnostních opatření a soudních výloh řádění pirátů ročně přijde na sedm až 12 miliard dolarů.   Pirátství by měly zamezit mezinárodní flotily rozmístěné v oblasti, "navzdory devíti rezolucím Rady bezpečnosti OSN a třem mezinárodním námořním operacím mají opatření proti pirátům jen omezený dopad," konstatuje zpráva. Britský ministr zahraničí William Hague v prohlášení uvedl, že o dokumentu se bude jednat na konferenci o Somálsku, která se uskuteční v únoru v Londýně.~zak~dpr
Pražská burza jako evropské trhy ztrácí, hlavně kvůli bankám Praha 4. ledna (ČTK) - Pražská burza podobně jako další evropské trhy dnes dopoledne ztrácela. Hlavní index PX po 10:30 klesl o 0,76 procenta na 927,2 bodu, zejména kvůli ztrátám bankovních emisí. Nejvíce klesly akcie tabákové společnosti Philip Morris ČR, vyplývá z průběžných výsledků burzy. Podle Pavola Mokoše z Patria Direct táhnou táhnou pražskou burzu do červených čísel především bankovní tituly, které byly hlavním motorem růstu v předešlých dvou dnech. Akcie Erste Group Bank oslabily o 3,27 procenta na 354,50 koruny a akcie Komerční banky ztratily 1,14 procenta na 3396 korun. Nejvíce zatím klesly akcie Philip Morris, a to o 3,76 procenta na 11.992 korun. Většímu propadu index brání především akcie ČEZ, které posílily o 0,69 procenta na 806,40 koruny. "Akcie ČEZ pokračují ve vítězném tažení, když rostou již třetím dnem v řadě a dostávají se tak na nejvyšší úrovně od začátku srpna," uvedl Mokoš. Daří se mimo i jiné akciím telefonního operátora Telefónica O2, které posílily o 0,78 procenta na 388,50 koruny. Titul tak podle Mokoše úspěšně odolává sníženému doporučení od analytiků Credit Suisse, které doprovází snížení cílové ceny na 340 Kč z původních 420 Kč. Společnost dnes oznámila, že vytvořila dceřinou společnost Informační linky, kam oddělila část společnosti zodpovědnou za informační servis na číslech 1180, 1181 a 1182, dodal Mokoš. Petrochemický holding Unipetrol podle Mokoše zveřejnil mezičtvrtletně horší provozní ukazatele za prosinec. Podle nich modelová rafinérská marže v uplynulém měsíci klesla meziměsíčně z 0,5 USD/barel na 0,3 USD/barel. Akcie Unipetrolu klesly o 0,47 procenta na 170,94 korun.~bur
Upozornění, 3.1.: Hostem pořadu Fakta Barbory Tachecí bude... Praha - 17:50 Hostem pořadu Fakta Barbory Tachecí bude europoslanec Ivo Strejček (ODS). Místo: televize Prima Pramen: PR koordinátor TV Prima Václav Mazánek, tel.: 266 700 390, e-mail: Vaclav.Mazanek@iprima.~for~pol~pod~med~eur~prg
Koruna dopoledne stagnovala vůči euru i dolaru Praha 4. ledna (ČTK) - Koruna dopoledne stagnovala vůči oběma hlavním světovým měnám. Podle Patria Online byla po 11:00 k euru na 25,74 Kč/EUR, kam v úterý výrazně oslabila. Vůči dolaru zůstala na 19,72 Kč/USD. Dnešní situace na světových trzích podle Tomáše Vlka z Patria Finance není pro regionální měny příznivá. Akcie na burzách v západní Evropě přerušily čtyřdenní růstovou sérii a zamířily dolů. Na trzích přetrvávají obavy z dopadů evropské dluhové krize. Nejhůře je na tom z regionu maďarský forint, který podle Vlka dnes ráno znovu začal padat a dostává se na historicky nejslabší úroveň vůči euru. "Důvodem jsou nadále obavy z dalšího směřování země poté, co nové zákony zavřely cestu k dohodě s Mezinárodním měnovým fondem a EU o možném úvěru. Maďarsko se přitom bez vnější pomoci těžko obejde vzhledem k vysokým výnosům dluhopisů a nutnosti rolovat předchozí mezinárodní úvěr," dodal Vlk. Euro ráno mírně posilovalo, poté ale kleslo zpět na 1,305 USD/EUR. "Kurz se dostal téměř na úroveň, z níž spadl mezi svátky. Je tu slušná šance, že ve zbytku týdne přijdou další dobrá data z americké ekonomiky, což by mohlo riziková aktiva včetně eura podpořit. Momentálně ale akcie klesají a euro brzdí i zprávy z Řecka a nejistota před aukcí portugalského dluhu," doplnil Vlk.~bur~bup
V galvanovně v Postřelmově vznikl požár, únik jedů se nepotvrdil Šumperk 1. ledna (ČTK) - V galvanovně v Postřelmově na Šumpersku vypukl dnes ráno požár. Hrozící únik jedovatého kyanovodíku nakonec nenastal, hasiči již požár zlikvidovali. Záchranáři zasahovali na místě v chemických oblecích a s dýchací technikou, vyhlášen byl druhý poplachový stupeň. ČTK to řekl krajský mluvčí hasičů Zdeněk Hošák. Obyvatelé Postřelmova i okolních obcí byli na možné nebezpečí upozorněni, k evakuaci se přistoupit nemuselo. Škoda bude v řádech statisíců korun.  V galvanovně začalo hořet před 07:00. Zhruba po dvou hodinách se hasičům podařilo požár lokalizovat na ploše 20 krát 15 metrů. "Oheň je již zcela zlikvidován, hasili jsme pomocí těžké pěny. Hořely plasty, dřevo a část technologie. Důkladné měření pomocí detekční techniky vyloučilo únik jedovatých látek," uvedl Hošák. Na místo míří speciální chemická laboratoř hasičů z Frýdku - Místku, kteří budou provádět opětovné měření uvnitř areálu. Podle vedoucího provozu galvanovny Václava Sejkory se v době požáru v závodě nepracovalo. "Požár zjistil při obchůzce kotelník. Požár vznikl přímo v provozu, nikdo však nebyl zraněn. K žádnému úniku nedošlo, sami tady stojíme v prostoru galvanovny. Kdyby došlo, nemohli bychom v tomto pásmu stát," řekl ČTK Sejkora. Doplnil, že se při likvidaci havárie postupuje podle plánů, které jsou pro tyto případy nachystány. Vedení obce upozornilo své obyvatele na možné nebezpečí. "Vyhlásili jsme, aby občané nevětrali kvůli možnému úniku jedovatých látek. Továrna naštěstí leží na okraji obce a část, kde vypukl požár, úplně na konci areálu. Jde to tedy mimo nás a nějaké nebezpečí nehrozí," řekl ČTK starosta obce Jaroslav Nimrichtr. Policisté ráno kvůli možnému nebezpečí objížděli i okolní obce. Kromě Postřelmova projížděli také Sudkovem a Lesnicemi a upozorňovali občany, aby nevětrali a zbytečně nevycházeli ven. K evakuaci však přistoupit nemuseli. Závod sídlící v Tovární ulici v Postřelmově se zabývá povrchovou úpravou kovů. Závod spadá pod Slovácké strojírny. Příčina požáru se zatím vyšetřuje.~zak
Aktivita v čínském průmyslu v prosinci obnovila mírný růst Peking 1. ledna (ČTK) - Aktivita v čínském zpracovatelském průmyslu se na konci roku vrátila do pásma mírného růstu a oživila z nečekaného listopadového propadu do poklesu. Ukázaly to dnes výsledky ankety u nákupních manažerů firem, který zveřejňuje Čínská federace logistiky a nákupu (CFLP). Hodnota indexu nákupních manažerů (PMI) v prosinci vzrostla o 1,3 bodu na 50,3 bodu. Dostala se tak zpět těsně nad hranici 50 bodů, která je předělem mezi poklesem a růstem aktivity. V listopadu se index propadl pod hranici růstu poprvé od počátku roku 2009, což zvýraznilo hrozbu útlumu druhé největší čínské ekonomiky pod tlakem poklesu zahraniční i domácí poptávky. Analytici podle ankety agentury Reuters odhadovali, že za prosinec index stoupne jen o 0,1 bodu na 49,1 bodu. Od letošního června do října se index držel v pásmu 50 až 51 bodů, tedy těsně nad hranicí růstu. "Prosincové oživení PMI ukazuje na to, že žádný výrazný útlum čínská ekonomika neutrpí," uvedl ve sdělení CFLP analytik Čang Li-čchün. Dodal, že ekonomika je pod tlakem oslabujících tendencí, přetrvávají v ní ale pozitivní prvky, které budou podporovat růst. Výrazný nárůst zaznamenaly indexy nových zakázek, třebaže jejich absolutní hodnoty zůstaly v pásmu poklesu. Celkový index nových zakázek vzrostl o dva body na 49,8 bodu a index nových exportních zakázek se zvýšil o tři body na 48,6 bodu. Podobný přehled banky HSBC a britské agentury Markit ukázal v pátek narůst indexu aktivity v průmyslu o jeden bod na 48,7 bodu. V listopadu jejich index klesl na minimum za téměř tři roky. Vývoj čínského hospodářství nyní eminentně zajímá ekonomy a finanční trhy, protože Čína a další velké rozvojové ekonomiky zůstávají jedinými motory růstu globální ekonomiky. Vzhledem k silné závislosti Číny na exportu se však i na její ekonomice projeví negativní dopady dluhové krize v eurozóně a slabost americké poptávky.~mak
Stoičkov bude trénovat fotbalisty Litexu Loveč Sofia 2. ledna (ČTK) - Nejslavnější fotbalista bulharské historie Christo Stoičkov bude trénovat Litex Loveč. Držitel Zlatého míče z roku 1994 by měl na lavičce mistrovského týmu z uplynulých dvou sezon nahradit Atanase Džambazkiho. Klub zatím změnu na trenérské pozici nekomentoval, nicméně podle státní agentury BTA by měl Stoičkov dorazit do Loveče v pátek. Půjde o jeho první trenérské angažmá v bulharském klubu. Plovdivský rodák Stoičkov, jenž v únoru oslaví 46. narozeniny, je jedním z nejslavnějších a nejuznávanějších bulharských sportovců. Na začátku 90. let byl klíčovým mužem "Dream Teamu" Barcelony, který pod vedením Johana Cruyffa vyhrál čtyřikrát za sebou španělskou ligu a v roce 1992 také poprvé v klubové historii Pohár mistrů evropských zemí, předchůdce Ligy mistrů. V roce 1994 Stoičkov svými góly dovedl Bulharsko do semifinále MS a na konci roku získal Zlatý míč pro nejlepšího evropského fotbalistu. Na svou hvězdnou hráčskou kariéru zatím Stoičkov v roli trenéra nenavázal. Bulharskou reprezentaci se mu nepovedlo dovést na mistrovství světa 2006 a jeho následné angažmá v Celtě Vigo skončilo už po měsíci. V sezoně 2009/10 trénoval klub Mamelodi Sundowns v Jihoafrické republice a od loňského roku pracoval jako poradce v ruském prvoligovém klubu FC Rostov. Litex je v zimní přestávce bulharské ligy až sedmý s odstupem 11 bodů za překvapivým lídrem Ludogorcem Razgrad.~spo
Kurzy eura-zahájení-09:00, 3.~bur~bup
Silný vítr a déšť se sněhem komplikují dopravu v Plzeňském kraji Plzeň 5. ledna (ČTK) - Silný nárazový vítr, který místy shazuje na silnice zlámané větve, sněžení nebo déšť se sněhem mohou dnes komplikovat jízdu na silnicích v Plzeňském kraji. Všechny komunikace jsou sjízdné, řidiči by ale měli věnovat řízení zvýšenou pozornost. Silničáři s radlicemi a sypači jsou v terénu zejména v horských polohách Šumavy, kde napadlo na silnice kolem pěti centimetrů sněhu, řekl dnes ČTK krajský dispečer Správy a údržby silnic Plzeňského kraje Jiří Slapnička. Například na Železnorudsku a v dalších vyšších polohách Šumavy leží na silnicích, které se neudržují chemicky, ujetá vrstva sněhu. Ostatní silnice jsou většinou mokré, podobně jako v dalších částech kraje. Výjimečně se mohou ve vyšších polohách tvořit i sněhové jazyky. "Silný vítr fouká, ale zatím na silnice padají spíš polámané větve než stromy," doplnil dispečer. I přes silný vítr zatím nemají mnoho výjezdů k polámaných stromům či větvím ani hasiči. Za posledních pět hodin vyjížděli v kraji šestkrát, uvedla mluvčí hasičů Pavla Jakoubková.~met~dpr
Sparta získala brankáře Vaclíka ze Žižkova Praha 3. ledna (ČTK) - Fotbalová Sparta získala brankáře Tomáše Vaclíka z Viktorie Žižkov. Vaclík podepíše podle očekávání smlouvu na 4,5 roku, Sparta za něj zaplatí asi deset milionů korun. Letenský klub to oznámil při dnešním zahájení zimní přípravy, do které už Vaclík naskočí. "Talentovaný a perspektivní gólman přichází do našeho brankářského týmu poprat se o pozici jedničky. Po dohodě s Viktorií Žižkov již přestupu nic nebrání, zbývá jen vše potvrdit písemně," uvedl tiskový mluvčí Sparty Ondřej Kasík. Dvaadvacetiletý Vaclík je druhou zimní posilou Sparty. Už v prosinci klub oznámil příchod záložníka Maria Holka z Dněpropetrovsku. Z hostování se vrátili Zdeněk Folprecht a Pavel Kadeřábek ze Žižkova, útočník Martin Jirouš (Dukla Praha), Andrej Kerič (Teplice) a Miloš Lačný (Slovan Bratislava). Do konce sezony ve Spartě zůstane na hostování z Teplic i záložník Jakub Mareš. Do přípravy naskočí také mladíci Jakub Brabec, Martin Frýdek, Adam Jánoš a Lukáš Juliš z druholigového B-týmu. V klubu naopak skončili brankář Jaromír Blažek s obráncem Tomášem Řepkou.~spo
Policisté zadrželi pachatele dvou loupeží v Karlových Varech Karlovy Vary 4. ledna (ČTK) - Karlovarští kriminalisté zadrželi a obvinili osmnáctiletého muže z Karlových Varů ze dvou loupeží, které se odehrály na sklonku minulého roku v tomto lázeňském městě. V jednom případě šlo o přepadení benzínové čerpací stanice, ve druhém o knihkupectví. ČTK o tom dnes informoval mluvčí karlovarské policie Pavel Valenta. Benzínku přepadl podle policie muž 29. prosince okolo třetí hodiny ranní. "Vstoupil do prostor benzinové čerpací stanice v ulici Stará Kysibelská a pod pohrůžkou násilí požadoval vydání finanční hotovosti," uvedl Valenta. Druhý případ se odehrál o den později. Muž odpoledne vešel do knihkupectví v ulici I. P. Pavlova. I v tomto případě obviněný prý pod pohrůžkou násilí požadoval po prodavačce peníze. Když prodavačka ukázala hotovost, pachatel řekl, že je to málo a odešel. Nůž, který obviněný muž při loupežích údajně použil k vyhrožování, policisté zajistili. Policejní komisař podal návrh na vzetí obviněného do vazby.~zak
Majitel sítě Amsterdam shopů v Česku je z vazby na svobodě Olomouc 2. ledna (ČTK) - Majitel sítě Amsterdam shopů v Česku odsouzený v listopadu olomouckým okresním soudem k dvěma rokům vězení za šíření toxikomanie je na svobodě. Z vazby ho svým rozhodnutím propustil olomoucký krajský soud. Tamní soudci zároveň jeho kauzu vrátili zpět k okresnímu soudu kvůli procesním závadám. Před soud se Polák Artur Slawomir Kamedula dostal kvůli tomu, že ve svých prodejnách údajně nabízel syntetické drogy označené za sběratelské předměty. K jejich zneužívání přitom podle obžaloby sváděl zájemce prostřednictvím reklam v rádiích a na svých internetových stránkách. Šlo přitom o průlomový rozsudek, za tuto činnost dosud nikdo před soudem nestál. Případ se před krajský soud dostal kvůli odvolání obžalovaného. Obžaloba byla postavena na tom, že muž věděl o tom, že pod záminkou sběratelských předmětů prodává syntetické drogy. I znalci u soudu uvedli, že tyto sběratelské předměty obsahovaly návykové látky. Jejich účinky přirovnali k pervitinu, extázi či marihuaně. Prostřednictvím placené reklamy a internetu podle obžaloby sváděl široký okruh obyvatel k požívání těchto látek. Muž však tvrdil, že šlo o sběratelské předměty, které nebyly určeny ke spotřebě. Podle jeho obhájce šlo o exemplární potrestání. Kamedula je podle něj jediný v Česku, který by měl za své podnikání pykat. Jeho jednání prý není trestné.~zak~sop
Subajev generálním ředitelem Lukoilu pro střední Evropu a Benelux Praha 3. ledna (ČTK) - Novým generálním ředitelem ruské ropné společnosti Lukoil pro střední Evropu a Benelux je Rus Bulat Subajev (36). Ve funkci nahradil Denise Rjupina. Firma o tom dnes informovala v tiskové zprávě. Firma Lukoil pro střední Evropu a Benelux má centrálu v Praze. Subajev vystudoval Gubkinovu Státní univerzitu nafty a plynu v Moskvě. Ve firmě Lukoil pracuje od roku 2000. V roce 2005 se přestěhoval do USA, kde pracoval jako marketingový konzultant ve společnosti ConocoPhillips v rámci výměny odborných znalostí se společností Lukoil. Působil také ve firmě Getty Marketing Petroleum, která obhospodařuje 2000 čerpacích stanic ve 12 státech východního pobřeží USA. Od poloviny roku 2007 Subajev zastával funkci generálního ředitele Lukoil Belgie, kde byl zodpovědný za provoz 157 stanic v Belgii a Lucembursku. Společnost Lukoil byla založena v roce 1991 a je druhou největší soukromou ropnou společností na světě podle prokázaných zásob uhlovodíků. Její hlavní aktivity spočívají v průzkumu a těžbě ropy a plynu, ve výrobě, prodeji a marketingu petrochemických produktů. Síť společnosti zahrnuje 200 skladišť ropy a ropných produktů a přibližně 6000 čerpacích stanic. Akcie firmy Lukoil jsou veřejně obchodovatelné na mezinárodních burzách včetně londýnské burzy cenných papírů.~che~efm
Funkce ředitele filmového archivu se ujme Michal Bregant Praha 2. ledna (ČTK) - Novým ředitelem Národního filmového archivu byl koncem roku jmenován Michal Bregant. Funkce se ujme dnes a nahradí Vladimíra Opělu, kterého bývalý ministr kultury Jiří Besser kvůli manažerským pochybením odvolal v polovině listopadu. Odvolání respektovaného odborníka Opěly vyvolalo vlnu kritiky. V archivu nyní působí jako kurátor sbírek a Bregant s ním hodlá spolupracovat. Opělovo odvolání bylo jedním z kontroverzních Besserových rozhodnutí. Nakonec ve vládě skončil v souvislosti s aférou kolem bytu na Floridě a svými kontakty s podnikatelem Pavlem Hráchem, pravomocně odsouzeným za korupci. "Archiv je ve velmi dobrém stavu, filmy jsou v pořádku, protože pan Opěla se o ně výborně staral. Některé věci technického rázu vyžadují akutní řešení. Většina filmů se totiž bude natáčet digitálně, klasické kopie vymizí. Je otázkou i mezinárodní koordinace, jak se bude zacházet s moderními nosiči, na nichž budou snímky distribuovány. K tomu žádné standardy nejsou a bude to problém," řekl Bregant ČTK poté, co ho výběrová komise na tuto funkci jednomyslně doporučila. Na digitalizaci filmů nazírá Bregant střízlivě. "Nutnost zpřístupňovat je divákům si vyžádá převod do digitálního formátu; jinak nebudou vysílatelné v televizích, ale ani v kinech. K tomu je zapotřebí velkých investic; doufejme, že se objeví díky takzvaným norským fondům," vysvětlil. Doufá, že se podaří archivu ve spolupráci s FAMU získat grant na digitalizační laboratoř. Podle něj by tak mohlo vzniknout něco, co bude i mezinárodně použitelné jakožto standard pro digitální kino. Michal Bregant se narodil 26. května 1964. Je teoretikem a historikem filmu a bývalým šéfredaktorem časopisu Iluminace. Od roku 2002 působil ve funkci děkana Filmové a televizní fakulty Akademie múzických umění v Praze. Nyní zastupuje pedagogy v akademickém senátu této školy a je vedoucím Katedry FAMU International. Jako ředitel NFA tuto funkci opustí, ale na fakultě zůstane jako pedagog.~kul~mag
Írán "doporučil" USA nevracet letadlovou loď do Perského zálivu Teherán 3. ledna (ČTK) - Velitel íránských armádních sil generál Attaolláh Salehí dnes vyzval Spojené státy, aby neposílaly svou letadlovou loď zpátky do Perského zálivu. Informovala o tom agentura AFP. "Doporučujeme americké letadlové lodi, která proplula Hormuzským průlivem a nachází se v Ománském moři, aby se nevracela do Perského zálivu," prohlásil podle citace státní agentury IRNA Salehí. "Íránská islámská republika nemá v úmyslu své varování opakovat," dodal výhrůžně. Americká letadlová loď John C.Stennis odplula z Perského zálivu minulý týden, kdy Írán konal v Hormuzském průlivu a jeho okolí vojenské manévry. USA v posledních dnech kritizovaly "iracionální jednání Íránu" a prohlásily, že "žádné narušení námořní dopravy v Hormuzském průlivu nebude tolerováno". Íránské vojenské námořnictvo zahájilo 24. prosince desetidenní cvičení v mezinárodních vodách nedaleko strategické námořní cesty procházející Hormuzským průlivem. Manévry přesahovaly oblast Hormuzského průlivu a sahaly i do Indického oceánu a Adenského zálivu, tedy do vod, v jejichž blízkosti jsou americké válečné lodě. Podle nejvyššího velitele íránského námořnictva admirála Habíbolláha Sajjarího měly manévry, do nichž byly zapojeny ponorky, systémy raket země-voda, plavidla s rampami na odpalování raket, torpéda a bezpilotní letadla, ukázat branné schopnosti Íránu. Na závěr manévrů Írán v pondělí úspěšně vyzkoušel raketu dlouhého doletu. Podle agentury IRNA šlo o raketu typu země-moře a podařilo se s ní zničit určené cíle v Perském zálivu. Podle analytiků chce Teherán tímto cvičením demonstrovat svou sílu v době, kdy čelí rostoucí mezinárodní kritice kvůli svému spornému jadernému programu. Západ se obává, že Írán usiluje o výrobu jaderných zbraní, Írán však tvrdí, že cíle jeho jaderného programu jsou mírové. USA ani Izrael v minulosti kvůli íránskému jadernému programu nevyloučily vojenskou akci proti Íránu.~pol
Upozornění, 1.1.: Fototermín s možností rozhovoru s maminkou... M. Boleslav - 15:00 Fototermín s možností rozhovoru s maminkou prvního dítěte narozeného ve Středočeském kraji. Sraz novinářů ve vrátnici porodnice (vchod z ulice Boženy Němcové). Místo: mladoboleslavská nemocnice Pramen: mluvčí mladoboleslavské nemocnice Kamila Hamáčková, tel.~sop~mag
Nejlepším reprezentačním koučem roku je podle IFFHS Tabárez Wiesbaden (Německo) 2. ledna (ČTK) - Trenér uruguayských fotbalistů Óscar Tabárez vyhrál anketu Mezinárodní federace fotbalových historiků a statistiků (IFFHS) o nejlepšího reprezentačního kouče roku 2011. Na druhém místě skončil vítěz posledních dvou ročníků Vicente del Bosque ze Španělska, třetí byl kouč Němců Joachim Löw. Uruguay pod Tabárezem překvapila už na mistrovství světa 2010 čtvrtým místem. V loňském roce pak zazářila na jihoamerickém šampionátu Copa América, kde slavila po šestnácti letech triumf. Za celý rok pak zažila pouhé dvě porážky z 16 zápasů, a to v přípravných duelech s Německem a Estonskem. Tabárez dostal od IFFHS 200 bodů a o 16 bodů porazil Del Bosqueho, pod nímž Španělé prohráli v roce 2011 rovněž jen dvě přípravná utkání a suverénně postoupili na mistrovství Evropy ze skupiny, ve které hrál i český tým. Ani to však Del Bosquemu nestačilo, aby obhájil předchozí dva triumfy v anketě. Navíc v roce 2008 slavil jeho předchůdce na španělské lavičce Luis Aragonés. Kouč české reprezentace Michal Bílek se v nejlepší patnáctce stejně jako před rokem neumístil.~spo
Afghánští lékaři zachránili dívku týranou za odmítání prostituce Kábul 1. ledna (ČTK) - Afghánští lékaři zachránili teprve patnáctiletou dívku, kterou manžel a jeho rodina brutálně mučili, zavírali na záchodě a týrali hladem za to, že odmítla provozovat prostituci. Sahar Gulová byla v kritickém stavu, když ji před týdnem našli v domě v severozápadní provincii Baghlán. V  Sahar byla provdána za třicetiletého muže před sedmi měsíci, když jí bylo jen čtrnáct let. Na policii se obrátili její rodiče, kteří o dceři několik měsíců neslyšeli, ani ji neměli šanci vidět. Když policisté dívku našli, byla v kritickém stavu. Příbuzné jejího manžela jí strhaly nehty a vytrhaly vlasy a věznily ji na toaletě s jídlem a vodou stačící sotva na přežití. "Vyvdaní příbuzní se ji snažili přinutit k prostituci, aby jim vydělávala peníze," řekla agentuře Reuters Rahima Zarifiová z úřadu pro ženské otázky provincie Baghlán. Sahar má stále tělo plné škrábanců a podlitin, a jedno oko nateklé tak, že na něj nevidí. Léčí se ve vládní nemocnici v Kábulu, odkud ji možná pošlou do Indie, uvedli ošetřující lékaři. "Tohle je jeden z nejhorších případů násilí proti afghánským ženám," řekla novinářům ministryně zdravotnictví Suraja Dalílová, která Sahar v sobotu navštívila v nemocnici. Policista, který v Baghlánu pomáhal dívku zachránit, uvedl, že její tchyně a švagrová byly zadrženy. Manžel a tchán ale utekli. Policie po nich údajně pátrá. Navzdory pokroku v dodržování práv žen od pádu režimu hnutí Taliban před deseti lety stále Afghánkám hrozí únosy, znásilnění, nucené manželství i to, že s nimi bude zacházeno jako "věcí", s níž je možné obchodovat. Vzepřít se ale s sebou nese také svá rizika - útěkem od násilnického manžela se například žena může dopustit "morálního přečinu", za který může skončit ve vězení. A za mřížemi se mohou ocitnout i oběti znásilnění, protože nemanželský sex - byť na ženě vynucený - je považován za nevěru, která je dalším "morálním přečinem".~zak~sop
Boxer Mayweather vyvázl z další soudní pře s pokutou Los Angeles 1. ledna (ČTK) - Americký profesionální boxer Floyd Mayweather Jr. vyvázl krátce před svým nástupem do vězení z další soudní pře s členem ochranky kvůli ublížení na zdraví jen s odškodným. Úřadující mistr světa ve welterové váze organice WBC zaplatí oběti na základě mimosoudního vyrovnání 1000 dolarů (téměř 20 tisíc korun). V profesionálním ringu dosud neporažený boxer se nicméně vězení nevyhne. Koncem roku byl odsouzen na 90 dnů za mřížemi za napadení bývalé partnerky a matky svých dětí, přičemž na další tři měsíce dostal podmínku. K tomu musí Mayweather absolvovat 100 hodin veřejně prospěšných prací a zaplatit pokutu 2500 dolarů. Do vězení nastoupí vítěz 42 zápasů 6. ledna.~spo~zak
Avízo, 14.1.: TK ke krajské nominační konferenci ČSSD... Nové Sedlo (Sokolovsko) - 14:00 TK ke krajské nominační konferenci ČSSD Karlovarského kraje.~den~pol~pod
Plíšková po postupu z kvalifikace vypadla v Aucklandu v 1. kole Auckland (N. Zéland) 3. ledna (ČTK) - Česká tenistka Karolína Plíšková po zvládnuté kvalifikaci na turnaji v Aucklandu vypadla v prvním kole. Devatenáctiletá vítězka juniorské dvouhry na Australian Open 2010 podlehla 3:6 a 4:6 sedmé nasazené Belgičance Yanině Wickmayerové. Utkání trvalo něco málo přes hodinu a Plíšková si v něm nevypracovala ani jeden brejkbol. Vítězce turnaje z roku 2010 a loňské finalistce sice nasázela devět es, v každém setu ale prohrála jednou podání, což ji stálo zápas. Talentované Plíškové, která se snaží na profesionálním okruhu prosadit společně s dvojčetem Kristýnou, se tak stále nedaří navázat na dosavadní jediné dvě výhry na WTA Tour, kterých dosáhla v roce 2008 v Praze.~spo
Avízo, 6.1.: TK sokolovské nemocnice na téma Iktové centrum a... Sokolov - 12:00 TK sokolovské nemocnice na téma Iktové centrum a jeho modernizace.~den~zdr
Policie obvinila muže z podvodu za více než 15 mil. Kč České Budějovice 5. ledna (ČTK) - Policie obvinila majitele a jednatele stavební společnosti z Českobudějovicka z podvodu za více než 15 milionů korun. Muž údajně od zhruba stovky partnerů odebíral zboží, za které neplatil, uvedla dnes jihočeská policejní mluvčí Štěpánka Uhlířová. Jednatel prý o špatné ekonomické situaci své firmy věděl od června 2008, přesto si dál objednával zboží. Od března 2010 byla jeho společnost v insolvenci. Muž se údajně zavázal, že uhradí dluhy, které v tu dobu činily 18 milionů korun. Jenže prý zaplatil jen zlomek částky, stále dluží více než 15 milionů korun, řekla Uhlířová. Obviněný podle ní také neodváděl daně, platby na sociální zabezpečení a zdravotní pojištění za své zaměstnance. V letech 2009 až 2010 přitom zaměstnancům částky z platu strhával. Muž se tak prý obohatil o dalších 74.000 korun.~zak
Vyšetřovatelům se od října uzavře cesta k údajům o telekomunikaci Brno 4. ledna (ČTK) - Vyšetřovatelům se od října uzavře cesta k údajům o uskutečněném telekomunikačním provozu. Ústavní soud zrušil část trestního řádu, která umožňuje získat od operátorů takzvané provozní a lokalizační údaje. Soudci ale dopad svého nálezu odložili a ponechali ustanovení v platnosti ještě do konce letošního září. Dali tak zákonodárcům čas k novelizaci normy a jejímu uvedení do souladu s ústavním pořádkem.~zak~pit
Japonské aerolinky JAL chtějí letos zpátky na burzu Tokio 5. ledna (ČTK) - Japona Airlines Co. (JAL) plánují na září návrat akcií na japonskou akciovou burzu. Primární nabídka akcií by mohla vynést až jeden bilion jenů (261,3 miliardy Kč). Informovala o tom dnes agentura Bloomberg. JAL loni v březnu po restrukturalizaci opustily režim bankrotové ochrany. Návrat na burzu by byl jednou z největších nabídek na japonském trhu v letošním roce. Mluvčí aerolinií se ke zprávě odmítl vyjádřit. JAL byly nuceny kvůli vysokému dluhu a ztrátám v lednu 2010 požádat o ochranu věřiteli. Firma poté uskutečnila rozsáhlou restrukturalizaci, v rámci které propustila 16.000 zaměstnanců, snížila příspěvky na penzijní pojištění a zrušila část zahraničních i domácích letů. Za finanční rok 2010 se jí podařilo vykázat provozní zisk 188,4 miliardy jenů. Z režimu bankrotové ochrany vystoupila loni v březnu, napsala agentura Reuters.~dpr~bur~efm
Na jihu Moravy převzaly dary pro první dítě roku dvě matky Brno 2. ledna (ČTK) - Na jihu Moravy letos převzaly dary pro prvního novorozence roku dvě ženy. Delegace z jihomoravského hejtmanství se vypravila jak do brněnské Nemocnice Milosrdných bratří, tak do Nemocnice Vyškov. V obou se děti narodily na Nový rok v první minutě po půlnoci. Obě matky dnes od hejtmana Michala Haška (ČSSD) dostaly květinu a hračku pro svou dceru, řekl ČTK Jiří Klement z tiskového oddělení krajského úřadu. Brněnskou matku navštívil i primátor Roman Onderka (ČSSD), daroval jí zlatý dukát. Víc slávy si však v kraji zřejmě nakonec užije dívenka, která přišla na svět podle údaje porodníků o osm vteřin později - Eliška Macáková z Brna. Narodila se matce z Brna, zatímco do vyškovské nemocnice přijela své dítě porodit žena z Kroměříže. Prvním občánkem kraje je proto Eliška, řekl Hašek ČTK. Pro první dítě roku přitom na kraji každoročně připraví štědrou odměnu. Pro rodiče je tím lákavější, že většina jich od loňského roku nedostane porodné. Loni obdrželi rodiče prvního dítěte 23.000 korun, pamětní medaili a elektronickou chůvičku. Jak velkorysé budou letošní odměny, musejí ještě projednat radní, potvrdil Klement. Kraj se letos podle Haška přidrží zvyku, podle nějž v posledních letech odměňuje první dítě každého z okresů. Loni kraj rozdal po 14.000 korunách.~pol~pod~sop~mag
Prezident Klaus podepsal zákon o Celní správě České republiky Praha 2. ledna (ČTK) - Prezident Václav Klaus dnes podepsal zákon o Celní správě České republiky. Zákon stejně jako v případě finanční správy upravuje dvoustupňové řízení celní správy. ČTK o tom informoval prezidentův mluvčí Radim Ochvat. Novou strukturu celní správy má tvořit Generální ředitelství cel, 14 krajských celních úřadů a celní úřad se sídlem v Praze-Ruzyni. Ten má specifickou působnost spočívající v dohledu na vnější hranici Evropské unie na území ČR. Podle ministra financí Miroslava Kalouska (TOP 09) se reforma celní správy liší od změny struktury finanční správy v podstatě jen v tom, že v případě celní správy bude odvolacím orgánem ministerstvo financí. Prezident podepsal také zákon, kterým se mění některé zákony v souvislosti s přijetím zákona o Celní správě ČR. Ten provádí dílčí změny ve 47 zákonech, jejichž potřeba je vyvolána přijetím zákona o Celní správě ČR.   Klaus podepsal i zákon o zrušení zrušení Fondu národního majetku (FNM). "Zákon stanoví, že majetek určený k privatizaci, výnosy z prodeje tohoto majetku a zisk z účasti státu v obchodních společnostech lze použít v souladu s rozhodnutím vlády pouze ke stanoveným účelům vymezených v tomto zákoně," uvedl Ochvat. Dividendy a další příjmy ze státem ovládaných firem bude moci vláda použít na rozvoj průmyslových zón. Novela zákona o zrušení FNM měla původně za účel umožnit zapojení příjmů z dividend a privatizačních příjmů do důchodového systému. Poslanci při závěrečném schvalování přidali ještě další dva účely, a to dotace fondům bydlení a dopravy. Senát posléze doporučil zapojení těchto příjmů i na rozvoj průmyslových zón.~obo~for~pol~pod~zak
Ceny potravin v obchodech navzdory vyšší DPH skokově nevzrostly Praha 2. ledna (ČTK) - Ceny potravin na pultech tuzemských obchodů po Novém roce skokově nevzrostly a navzdory zvýšení dolní sazby daně z přidané hodnoty z deseti na 14 procent zůstaly na úrovni z konce loňského roku. Vyplývá to z průzkumu, který v prodejnách provedli zpravodajové ČTK. Potvrdily se tak odhady odborníků, podle kterých obchodníci nenápadně zvýšili ceny potravin už v závěru loňského roku a nečekali na 1. leden, kdy sazba DPH vzrostla. Zpravodajové ČTK zkontrolovali ceny jedenácti druhů základních potravin v supermarketech Tesco, Albert, Billa a diskontní prodejně Penny Market v Praze a Roztokách v pátek 30. prosince a dnes. Z porovnání cen kontrolního nákupu vyplynulo, že i po zvýšení DPH jsou stejné. Obchodníci totiž podle prezidenta Svazu obchodu a cestovního ruchu ČR Zdeňka Juračky už v závěru loňského roku kvůli očekávané úpravě DPH nenápadně zvýšili ceny potraviny, aby v lednu nemuseli zdražit skokově a mohli tvrdit, že zdražení v jejich případě není tak výrazné. "Je to marketingová taktika, která pochází z Německa, kde byla úspěšně použita při přechodu z marky na euro," řekl ČTK Juračka. Také podle generálního ředitele obchodního řetězce Spar Česká obchodní společnost Martina Ditmara skokové zvýšení cen potravin nelze na začátku letošního roku očekávat, jelikož obchodníci upravují ceny průběžně podle cenové hladiny konkurence. První obchodní řetězce se už rozhodly využít zvýšení DPH v reklamě. Očekávaný cenový nárůst je totiž pro obchodníky vítanou příležitostí, jak svým zákazníkům sdělit, že v jejich prodejnách se zdražování i po zvýšení DPH obávat nemusejí. Například hypermarkety Kaufland už před vánočními svátky do domácností po celém Česku rozeslaly reklamní letáky, ve kterých slibují stabilní ceny i na začátku letošního roku. "Kaufland zaručuje i přes zvýšení DPH u více než 400 nejoblíbenějších a nejvíce nakupovaných výrobků stabilní ceny," stojí v letáku. Zvýšení DPH marketingově zužitkují také hypermarkety a supermarkety Albert.~obo~ptr~mak
Horští záchranáři nedoporučují v Jeseníkách hřebenové túry Jeseník 5. ledna (ČTK) - Horští záchranáři nedoporučují návštěvníkům Jeseníků kvůli počasí hřebenové túry. Na horách fouká silný nárazový vítr a hustě sněží. Omezená je také viditelnost. Upozorňují běžkaře, že trasy především na otevřených úsecích mohou být zaváté. Podle meteorologů bude vítr na horách ještě zesilovat. Očekávají v nárazech až sílu orkánu. Na horách nyní chumelí a jsou tři až čtyři stupně pod nulou. "Fouká silný čerstvý vítr, začínají se tvořit na otevřených úsecích závěje. Nedoporučujeme návštěvníkům dnes, a pokud to bude trvat, i v pátek hřebenové túry. Nebudou navíc projety ani všechny běžecké trasy. Pro provozovatele to v tomto počasí nemá ani smysl. Pokud se počasí zlepší, budou se snažit to upravit na víkend," řekl dnes ČTK náčelník Horské služby v Jeseníkách Michal Klimeš. Záchranáři podle něj nyní odklízejí noční následky větru, který na Červenohorském sedle porazil tři stromy. Podle Klimeše zatím vítr není tak silný, jak se předpovídalo. Meteorologové však upozorňují, že vítr bude teprve zesilovat. "Nyní jsou na horách nárazy kolem 90 kilometrů za hodinu. Vítr bude zesilovat, na hřebenech to bude až 130 kilometrů za hodinu, v nárazech to už je síla orkánu. Navíc se musí počítat s vydatným a trvalým sněžením po celý den a s tvorbou sněhových jazyků a závějí," řekla dnes ČTK Hana Šeděnková z ostravského pracoviště Českého hydrometeorologického ústavu. Vítr by se měl podle odborníků utišovat až v pátek k večeru. Kvůli hustému sněžení se dnes chystají horští záchranáři v terénu měřit hrozbu pádu lavin. V Jeseníkách nyní platí druhý lavinový stupeň z pětibodové škály.~met~spl
Univerzitu Hradec Králové čeká v únoru volba rektora Hradec Králové 2. ledna (ČTK) - Univerzitu Hradec Králové (UHK) čeká v polovině února volba kandidáta na rektora. Do funkce ho pak jmenuje prezident. Uchazeče o vedení univerzity je možné navrhovat do 4. ledna. Dosavadní rektor Josef Hynek bude usilovat o znovuzvolení. ČTK to dnes potvrdil kancléř UHK Ondřej Tikovský. Jména navržených kandidátů a jejich volební programy uveřejní škola na svém webu do 6. ledna, vyvěšené budou i v univerzitních budovách. "Volba kandidáta na funkci rektora se uskuteční 15. února odpoledne," řekl Tikovský. Hynek stojí v čele univerzity od 1. července 2008, kdy ve funkci nahradil Jaroslavu Mikuleckou. Na hradecké univerzitě pracuje Hynek od roku 1991, v letech 1995 až 1997 byl například proděkanem pro studijní záležitosti, poté působil jako proděkan pro vědu a rozvoj. Od roku 2002 byl děkanem Fakulty informatiky a managementu UHK. UHK vznikla v roce 2000 z vysoké školy pedagogické. Škola v několika objektech nabízí ke studiu zhruba stovka studijních oborů. Celkem se na čtyřech fakultách a jednom vysokoškolské ústavu univerzity vzdělává zhruba 9000 studentů.~sko
Verdasco s Medinaovou vyhráli na Hopmanově poháru i podruhé Perth (Austrálie) 3. ledna (ČTK) - Španělská tenisová dvojice Anabel Medinaová, Fernando Verdasco vyhrála ve skupině B Hopmanova poháru i druhý duel a udělala důležitý krok k postupu do sobotního finále. Španělé dnes v Perthu porazili 2:1 na zápasy Čínu, kterou zdolali díky jasnému vítězství v závěrečné smíšené čtyřhře. Jediný bod pro debutující čínskou dvojici získala stejně jako v prvním utkání proti Francii vítězka Roland Garros Li Na, jež porazila 6:3, 6:1 Medinaovou. Skóre duelu vyrovnal Verdasco díky výhře 6:3, 6:4 nad dvacetiletým 424. hráčem žebříčku Wu Ti. Závěrečný mix pak Španělé zvládli hladce 6:0, 6:2. Čínskému duu dělal problém především Verdasco, jehož tvrdé údery včetně podání nebyla často Li Na schopna vrátit. "Returnovat mužský servis je hodně těžké, dnes jsem nevrátila snad jediný míček. On (Verdasco) dal eso snad při každém svém podání. Ptala jsem se Wu Tiho: 'Co mám dělat? Jak to mám hrát?' Je to úplně něco jiného, ale zas na druhou stranu dobrý trénink na ženy," uvedla světová pětka, jež v předchozím utkání v Perthu porazila Marion Bartoliovou. Verdasco zatím na Hopman Cupu zaznamenal 16 es, čímž pomohl nejen svému týmu, ale i dobré věci. Hlavní sponzor turnaje Hyundai totiž věnuje za každé eso v zápase 100 dolarů na charitu. "Anabel mi říkala, že pokaždé, když dám eso, nebudou mít v Hyundai radost. Je mi jich líto, že musejí tolik platit, ale já se prostě snažím předvést to nejlepší a pomoci k výhře," dodal s úsměvem Verdasco. V druhém dnešním duelu hraje domácí Austrálie s Francií. Českou dvojici Petra Kvitová, Tomáš Berdych čeká druhý zápas skupiny A proti Spojeným státům americkým ve středu.~spo
Informace hasičského záchranného sboru Praha 4. ledna (ČTK) - Hasiči v Česku v úterý zaznamenali 44 požárů, které způsobily škodu 1,6 milionu korun. Nikdo při nich nezemřel ani nebyl zraněn. Na svých internetových stránkách o tom dnes informoval Hasičský záchranný sbor ČR.~zak
ÚOHS: Národní bezpečnostní úřad má zaplatit pokutu 70 tisíc Brno 5. ledna (ČTK) - Národní bezpečnostní úřad má zaplatit pokutu 70 tisíc korun za chyby v tendru na elektronický systém spisové služby. Dostal ji od Úřadu pro ochranu hospodářské soutěže (ÚOHS). Sankce je pravomocná. Podle ÚOHS postup NBÚ mohl podstatně ovlivnit výběr nejvhodnější nabídky, zjistila ČTK z webu ÚOHS. Národní bezpečnostní úřad tendr vypsal koncem roku 2009. S cenou pět milionů korun zakázku vyhrála plzeňská společnost PilsCom, s. r. o. ÚOHS se případem začal zabývat na základě podnětu, který obdržel o rok později. Měl pochybnost, zda NBÚ dopředu jasně a správně uvedl způsob, kterým bude nabídky hodnotit. Zadavatel ve správním řízení tvrdil, že jím zvolená dílčí hodnotící kritéria nedávala prostor pro subjektivní hodnocení a způsob hodnocení byl stanoven jasně, určitě, srozumitelně a dostatečně podrobně. Antimonopolní úřad ale dospěl k opačnému závěru. Podle ÚOHS bezpečnostní úřad v zadávací dokumentaci stanovil pouze procentuální váhu jednotlivých hodnotících kritérií. "Způsob, podle kterého bude zadavatel jednotlivá hodnotící kritéria hodnotit, ale v zadávací dokumentaci uveden nebyl. To znamená, že žádný uchazeč dopředu nemohl vědět, podle jaké metody či vzorce bude zadavatel provádět hodnocení jednotlivých hodnotících kritérií," uvedl v aktuálním rozhodnutí předseda ÚOHS Petr Rafaj.~pit
V Tanvaldu byl v noci zastřelen mladý muž, další byl zraněn Tanvald (Jablonecko) 1. ledna (ČTK) - V Tanvaldu na Jablonecku byl v noci na dnešek při potyčce zastřelen dvaadvacetiletý muž. Střelné poranění má i jeho o dva roky starší bratr. Podezřelým je třiašedesátiletý muž, kterého policie zadržela. ČTK to řekla policejní mluvčí Ludmila Knopová. Zastřelený i zraněný mladík jsou Romové. Neštěstí se stalo krátce před 01:30 na okraji města směrem na soudní Desnou, v blízkosti Krkonošské ulice. Okolnosti, za jakých se čin odehrál, zatím policisté zjišťují. Nikdo také dosud nebyl obviněn. "Úkony trestního řízení zatím nebyly zahájeny," upřesnila Knopová. Podle předchozí informace z dnešního rána měli policisté případ vyšetřovat pro podezření z pokusu o vraždu. Tragické úmrtí vyšetřovali v asi sedmitisícovém Tanvaldu také začátkem loňského roku. V polovině března tam byl v bytě na sídlišti nalezen mrtvý sedmdesátiletý muž. Už z prvotního ohledání bylo patrné, že si zranění sám nezpůsobil. "Nařízená soudní pitva jen potvrdila, že na smrti muže se podílela druhá osoba," řekla loni k případu Knopová. Asi o měsíc později policie oznámila, že byli z vraždy obvinění dva lidé do 30 let.~zak
Čínské televize prý poslechly cenzora a skoncovaly s nekvalitou Peking 4. ledna (ČTK) - Čína se pochlubila, že se jí podařilo omezit nekvalitní televizní programy, které propagovaly západní kulturu na úkor čínské. Loni státní regulátor televizního vysílání nařídil zrušit až dvě třetiny pořadů s tématy hledání talentů nebo partnerů. Agentura Nová Čína oznámila, že koncem roku už satelitní televize vysílaly i programy propagující čínskou kulturu a socialistické hodnoty. Cenzoři rozhodli zasáhnout do skladby pořadů, když prezident Chu Ťin-tchao ve stranickém tisku upozornil na to, že na Čínu prostřednictvím západní kultury útočí nepřátelé. "Musíme si uvědomit, že mezinárodní nepřátelské síly vybrušují svá strategická spiknutí s cílem prosadit u nás západní hodnoty a rozdělit tak zemi," napsal Chu. Nepřátele ale nejmenoval a neupřesnil ani druh osnovaných spiknutí. Regulátor pak rozhodl stáhnout z programů satelitních televizí to, co označil za nekvalitní zábavné pořady, různé debaty, jejichž účastníci se svěřují se soukromými příběhy, show, při nichž se hledají talenty nebo životní partneři. Označil to úhrnným termínem za pořady poznamenané nízkým vkusem. Cenzoři jsou toho názory, že je obyvatelstvu třeba nabízet programy vyšší kvality. Čína tradičně cenzuruje vše, od písní po filmy, co je označeno za politicky citlivé nebo urážlivé. Díky internetu a pirátským DVD ale Číňané milují a sledují populární americké televizní seriály. Autoři domácích seriálů musejí scénáře promýšlet velmi pečlivě. Loni například cenzura pohrozila uzavřením televizní stanice, která vysílá na severu Číny a v jejíchž programech se objevují rodinné konflikty a neúcta ke starým lidem. Tvůrci čínské verze pěvecké soutěže podobné pořadům American Idol nebo X Factor dostali v roce 2007 příkaz, aby v soutěži nechali zaznít jenom "eticky inspirované písně". Měli se také vyvarovat pomluv a nevysílat záběry rozvášněných fanoušků nebo plačících neúspěšných účinkujících.~kul~med
Pensylvánská nemocnice přestane zaměstnávat kuřáky Washington 1. ledna (ČTK) - Jedna z nemocnic v americkém státě Pensylvánii začne brzo vybírat nové uchazeče o práci podle toho, zda kouří, nebo ne. Kuřáci v přijetí doufat nemohou, dostanou ale půl roku na to, aby se závislosti na nikotinu zbavili, a pak se mohou ucházet znovu. Eliminace zájemců o práci podle toho, zda kouří, nebo ne, je legální už v 19 amerických státech, informovala stanice CNN. Mluvčí Geisingerovy nemocnice v Danvillu řekla, že s nikotinovým screeningem se začne 1. února. V Geisingerově nemocnici se nesmí kouřit od roku 2007, ale kuřáci přijatí v minulosti tam pracují. Nové opatření nelze uplatňovat retroaktivně, ale nemocnice chce postupně dospět k tomu, že bude zaměstnávat pouze nekuřáky. Mluvčí Marcy Marshallová řekla, že cílem je zlepšit zdravotní stav budoucího personálu. Pasivní kuřáci se prý vstupních testů nemusejí obávat, protože pouhé vystavení kouři se v nich neprojeví. Podobně už své zaměstnance vybírá také klinika v ohijském Clevelandu. Tamní personální ředitel Paul Terpeluk řekl, že neúspěšní uchazeči se mohou o přijetí pokoušet znovu po 90 dnech a že někteří se díky této politice kouřit odnaučili. Recepční Marti Aunerová při pohovoru řekla, že je ochotná přestat kouřit okamžitě, i když byla kuřačkou 15 let. Chtěla se zbavit zbytkového nikotinu a nemocnice jí pracovní místo podržela měsíc. Od té doby prý se cigarety nedotkla. Ačkoli nemocnici v Danvillu budou stát nově zavedené testy 47.000 dolarů, konečný finanční přínos je prý nepopiratelný. Dle statistik jsou roční zdravotní výdaje na kuřáka ve srovnání s nekuřákem o 500 až 2200 dolarů vyšší (9900 až 43.500 korun). Odborníci také tvrdí, že kuřáci si berou častěji pracovní volno, takže v úhrnu odevzdávají menší výkon než nekuřáci.~zdr~odb
Fidesz: Maďarsko bude muset přijmout některé požadavky MMF a EU Budapešť 5. ledna (ČTK) - Maďarsko musí být připraveno přijmout některé požadavky Evropské unie a Mezinárodního měnového fondu (MMF) na změnu nedávno schválených zákonů. Řekl to dnes maďarské agentuře MTI šéf parlamentní frakce vládnoucí strany Fidesz János Lázár. Lázár ohledně změn legislativy řekl, že "v některých případech dojdeme ke shodě, v některých případech nikoli". Podle něj bude Maďarsko ochotno akceptovat jen takové změny, které budou v jeho vlastním zájmu. Maďarsko začalo na podzim jednat o finanční podpoře s EU a MMF, minulý měsíc se však delegace fondu a EU z jednání stáhla, aby dala najevo nelibost nad přijímanými zákony. Týká se to zejména změn zákona o centrální bance, o nichž Brusel říká, že jsou v rozporu s evropskou legislativou a podkopávají nezávislost centrální banky. Maďarská vláda naopak poukazuje na to, že změny v centrální bance nastolují pouze takový stav, který existuje v řadě jiných zemí EU. Platí to i o nejkritizovanější změně, která předpokládá, že pod centrální banku přejde úřad pro dohled nad finančním sektorem. Obavy z toho, že Budapešť se nebude schopna dohodnout na finanční podpoře, vedly v minulých dnech k propadu maďarského forintu vůči euru na nové historické minimum. Také ceny pojištění proti státnímu bankrotu Maďarska rostou na nové rekordy a citelně se zvyšují výnosy maďarských dluhopisů.~mak~fin~eur
Tříkrálová sbírka v olomoucké arcidiecézi pomůže zachovat služby Olomouc 2. ledna (ČTK) - Zejména na zachování sociálních služeb pro seniory, handicapované a lidi bez domova půjde letošní výtěžek Tříkrálové sbírky, která dnes začala v olomoucké arcidiecézi. V minulých letech Arcidiecézní charita Olomouc peníze využívala na rozvojové projekty. To je podle koordinátora sbírky Marka Navrátila vzhledem k úbytku dotací pro sociální sféru nereálné. "Dříve jsme výtěžek sbírky brali jako takovou nástavbu na rozšíření služeb, nyní peníze budeme využívat na jejich záchranu. Samozřejmě to souvisí se snížením prostředků, které dostávají organizace ze sociální oblasti od krajů a od státu," řekl dnes ČTK Navrátil. S nedostatkem peněz se potýkají například charitativní organizace v Olomouckém kraji. Chybí jim 5,4 milionu korun na pokrytí nejohroženějších 27 služeb, mezi které patří například pečovatelské služby, osobní asistence a poradenství. Služby se týkají zhruba 4000 klientů. Peníze charitativní organizace žádají po kraji. V souvislosti s tím zhruba stovka pracovníků a klientů charitních organizací v polovině prosince demonstrovala na zasedání krajského zastupitelstva. Tříkrálová sbírka začala dnes a potrvá do 14. ledna. Nejvíce koledníků bude podle koordinátora sbírky v ulicích od pátku do neděle. V olomoucké arcidiecézi, která zahrnuje celý Olomoucký a Zlínský kraj a část Jihomoravského a Pardubického kraje, se do koledování zapojí stejně jako loni asi 4680 tříkrálových skupinek. V minulém roce činil výtěžek sbírky téměř 21 milionů korun. Tříkrálová sbírka se uskutečnila v olomoucké arcidiecézi poprvé v roce 2000. Od té doby se stala největší sbírkovou akcí charity v zemi.~sop
Výběr mýta loni stoupl o čtvrtinu na rekordních 8,13 mld. Kč Praha 1. ledna (ČTK) - Stát loni vybral na elektronickém mýtném rekordních 8,13 miliardy korun, což je o téměř 24 procent více než v roce 2010. ČTK to dnes řekl mluvčí mýtného systému MÝTO CZ David Šimoník. Sazby mýtného loni vzrostly o 25 procent.~dpr
Trenér Rangers Tortorella zaplatí za kritiku sudích 30.000 dolarů New York 5. ledna (ČTK) - Trenér hokejistů New Yorku Rangers John Tortorella dostal od vedení NHL pokutu 30.000 dolarů (600 tisíc korun) za své výroky po pondělním utkání pod otevřeným nebem proti Philadelphii. Nepomohlo mu ani, že se za ně omluvil. Rangers sice pondělní Winter Classic 3:2 vyhráli, Tortorella však po zápase zuřil. Nelíbily se mu některé výroky rozhodčích Iana Walshe a Dennise LaRueho, především nařízené trestné střílení pro Philadelphii 19,6 sekundy před koncem třetí třetiny, které nicméně Danny Briere neproměnil. Tortorella poté naznačoval, že televizní stanice NBC, jež zápas přenášela, a vedení NHL mohly mít zájem na tom, aby utkání šlo do prodloužení. "Nevím, jestli se NBC dohodla s rozhodčími, aby bylo prodloužení. Jsou to dobří sudí, ale tenhle zápas řídli hrozně. V třetí třetině to bylo nechutné," uvedl Tortorella. Bývalý trenér Tampy Bay, s níž v roce 2004 získal Stanley Cup, se za své výroky omluvil po dni volna na středečním tréninku. Uvedl, že mluvil s viceprezidentem NHL pro hokejové operace Colinem Campbellem a také s generálním manažerem Flyers Paulem Holmgrenem. Rozhodčím Walshovi a LaRueovi nevolal, chce se jim omluvit osobně. "Použít slovo 'nechutné' v souvislosti s Dennisem a Ianem rozhodně nebylo vhodné, stejně jako ty komentáře na adresu NBC, ligy a rozhodčích. Lidé se teď ptají: Bylo to zmanipulované? Tohle mě ale nikdy v životě nenapadlo. Ani na sekundu bych si nepomyslel, že v naší lize k něčemu takovému dochází nebo někdy dojde. Byly to sarkastické komentáře ve špatnou dobu," řekl ke svému výbuchu Tortorella. Na výši pokuty nicméně neměla koučova omluva vliv. "Neexistuje žádné přijatelné vysvětlení nebo omluva pro výroky, které zpochybňují integritu soutěže, jejích rozhodčích a televizních partnerů. Lidé mohou nesouhlasit s výroky arbitrů, ale ani ta největší frustrace jim nedává právo mluvit tak nevhodně a nezodpovědně jako pan Tortorella," uvedl Campbell.~spo
Papež varoval svět před nesnášenlivou mládeží Vatikán 1. ledna (ČTK) - Má-li současná mládež zachovat ve světě mír, je třeba jí vštěpovat morální hodnoty. Ve svém dnešním novoročním poselství to řekl papež Benedikt XVI. Mladí lidé jsou podle něj nyní vychovávaní v atmosféře, jež je může svést k nesnášenlivosti a násilí. Místo toho by v nich ale měl být pěstován hluboký smysl pro spravedlnost a pro respekt vůči ostatním. Papež vyzval náboženské vůdce a představitele školství, aby bojovali s "kulturou relativismu". "Kultura relativismu vyvolává zásadní otázku: Je ještě nutné někoho vychovávat a vychovávat k čemu? Vzhledem k temnému horizontu dnešního světa je třeba mladé lidi učit pravdě a základním hodnotám i ctnostem, abychom mohli k budoucnosti vzhlížet s nadějí," řekl papež v bazilice svatého Petra. V přítomnosti velvyslanců ve Vatikánu z desítek zemí v ní sloužil mši věnovanou tradičně v tento den světovému míru. Ačkoli vypadal unavený, hovořil pevným hlasem a usmíval se. S rodinami, které i s dětmi při mši přicházely a přinášely mu dárky, krátce hovořil. Podobně jako v minulých dnech ale využil pro pohyb bazilikou plošinu, na níž ho hlavní chodbou posouvá několik ceremoniářů. Podle Vatikánu se tak má zabránit zbytečnému vysilování papeže, konkrétní zdravotní příčina prý za plošinou není. Mládež je dle papeže třeba vést k tomu, aby se učila "umění mírového soužití, vzájemného respektu, dialogu a porozumění". "Mladí lidé jsou od přírody takovému chování otevření, ale sociální realita, v níž vyrůstají, je může svést k pravému opaku," řekl 84letý Benedikt XVI.~pol~sop
Koruna dopoledne dál oslabila k dolaru, vůči euru stagnovala Praha 5. ledna (ČTK) - Koruna dopoledne stagnovala k euru a vůči dolaru dál oslabila. Kolem 10:30 si k dolaru proti středě pohoršila o pět haléřů na 20,11 Kč/USD. Vůči euru stála na 25,89 Kč/EUR, vyplývá z údajů serveru Patria Online. Podle Tomáše Vlka z Patria Finance se nálada na finančních trzích nelepší a riziková aktiva jsou stále prodávána. Euro k dolaru se dál propadá, ztrácejí i akcie, a středoevropské měny tak zůstávají pod tlakem, míní Vlk. Problémem v regionu podle něj zůstává Maďarsko. "Začínají se ale objevovat náznaky ústupků v zájmu dohody s Mezinárodním měnovým fondem a Evropskou unií o novém úvěru. Vláda už zdůraznila důležitost rychlé dohody a vyjádřila ochotu diskutovat o jakémkoli návrhu MMF a EU," uvedl Vlk. K větší vstřícnosti maďarské vládě jistě pomáhá i pohled na výnosy dluhopisů, které míří strmě vzhůru, dodal. Euro vůči dolaru dopoledne oslabilo na 1,2873 USD/EUR. Zátěží jsou obavy z evropské dluhové krize. Podle Vlka se na scénu znovu vrací Řecko, neboť do konce ledna se má s mezinárodními institucemi dohodnout na novém záchranném plánu. "V zájmu získání úvěru už řecká vláda plánuje další úspory. Vedle toho přicházejí náznaky, že nedůvěra v bankovním sektoru eurozóny trvá, a rizikem jsou také aukce 'dlouhých' francouzských dluhopisů, které jsou dnes na programu," podotkl Vlk.~bur~bup
Hokejista Torres z Phoenixu dostal v NHL stop na dva zápasy Phoenix (USA) 3. ledna (ČTK) - Hokejisté Phoenixu Coyotes se budou muset v následujících dvou zápasech NHL obejít bez Raffiho Torrese. Třicetiletý útočník byl potrestán za zákrok z první třetiny sobotního zápasu na ledě Minnesoty, když si nebezpečně vyšlápl na domácího obránce Natea Prossera. Rozhodčí Torrese nepotrestali a zadák Minnesoty zápas dohrál. Vedení ligy ale mělo na situaci jiný názor. "Torres při dohrání soupeře zřetelně naskočil a přitom jej udeřil do hlavy. Šlo o jasné porušení pravidel," uvedl viceprezident NHL Brendan Shanahan. O dva dny dříve v utkání na ledě Colorada udeřil Torres českého obránce Jana Hejdu loktem. Za tento atak dostal ryšavý útočník pokutu 2500 dolarů.~spo
Pražská burza klesá, ztrácejí téměř všechny emise, nejvíce Erste Praha 5. ledna (ČTK) - Pražský akciový trh dopoledne dál oslabil, a umazal tak další část ze zisků z úvodu týdne. Hlavní index PX byl kolem 11:00 níže o 1,39 procenta na 914,5 bodu. Kromě akcií pojišťovny VIG ztrácely všechny emise. Burzu táhla dolů především Erste Bank, která odepisovala přes čtyři procenta, vyplývá z výsledků burzy. Podle Pavola Mokoše z Patria Direct na západoevropských burzách narůstá nervozita kvůli obavám ze situace v bankovním sektoru a před aukcí francouzských vládních dluhopisů. Po zprávách o větším propouštění v bankách Société Générale a Royal Bank of Scotland (RBS) a při rostoucích obavách z kapitálové vybavenosti bank propadají akcie západoevropských bank v souhrnu o dvě procenta. Akcie Erste Bank na to reagují propadem o 4,47 procenta na 337,90 Kč, cenné papíry Komerční banky si pohoršily o 1,27 procenta na 3341 korun. Ze zbylých dvou velkých emisí si lépe vedl telekomunikační operátor Telefónica ČR, když jeho akcie oslabily o 0,46 procenta na 389,70 Kč. Energetická společnost ČEZ zlevnila o 1,55 procenta na 792,50 Kč. O více než dvě procenta na 85,75 Kč si pohoršil developer Orco, přes procento pak cenné papíry sítě autobazarů AAA Auto a mediální společnost CME. V systému SPAD pro nejvíce obchodované emise byly do 11:00 uzavřeny transakce za téměř více než 466 milionů korun, z toho s akciemi ČEZ přesáhly 206 milionů Kč.~bur
Veletrhy cestovního ruchu upozorní na sakrální památky Brno 3. ledna (ČTK) - Upozornit na sakrální památky a jejich turistické využití chtějí organizátoři veletrhů cestovního ruchu GO a Regiontour. Tradiční akce začíná na brněnském výstavišti ve čtvrtek 12. ledna. Kromě církevních památek bude hlavním lákadlem pro návštěvníky jídlo, řekla dnes ČTK Markéta Kamenická z Veletrhů Brno. "Naše země je doslova posetá sakrálními památkami, které většinou teprve čekají na turistické využití," uvedla. Podle odborníků bude příležitostí k rozvoji tuzemské církevní turistiky výročí 1150 let od příchodu věrozvěstů Cyrila a Metoděje na Moravu v příštím roce. Své zkušenosti budou ostatním regionům předávat zástupci východní Moravy. "Region už připravil několikadenní putování na poutní trase Svatý Hostýn - Velehrad nebo tematické programy k poznávání valašských dřevěných kostelů," uvedla Kamenická. Kromě sakrálních památek veletrhy lákají návštěvníky i na jídlo. Nebude chybět prezentace zahraniční i domácí kuchyně s doprovodným programem. Mezi tématy Regiontour bude nově i golfová turistika. Veletrhu regiontour se tradičně účastní všechny turistické regiony České republiky i Slovenska. K nováčkům patří třeba jihočeské Sdružení růže, jehož cílem je ochrana a prezentace kulturního a přírodního dědictví na území bývalého rožmberského dominia. Jihomoravský kraj svou nabídku zaměří na cykloturistiku, pro kterou je podle průzkumu vůbec nejatraktivnější tuzemskou lokalitou. Na veletrhu představí novou kolekci devíti brožur s mapovými podklady a tipy na výlety v sedmi nejoblíbenějších cykloturistických regionech. Brožury budou v kroužkové vazbě, aby si je cyklista mohl dát na nosič. Veletrh regiontour se letos uskuteční pojednadvacáté, Go podvaadvacáté. Loni na obou akcích vystavovalo 842 firem z 24 zemí na 10.579 metrech čtverečních celkové výstavní plochy. Expozice si prohlédlo přes 33.000 návštěvníků. Zahraniční návštěvníci přijeli z 24 zemí, především ze sousedního Slovenska, Polska a Německa.~tur~slz
Silvestr na jihu Čech přinesl úrazy od petard i požár rozhledny České Budějovice 1. ledna (ČTK) - Na jihu Čech přinesla silvestrovská noc tři případy vážných úrazů způsobených petardami. Lékaři ošetřovali i zraněné opilce, policisté zasahovali hlavně u drobnějších potyček. U Tábora shořela nad ránem památná dřevěná rozhledna Hýlačka, škoda je předběžně vyčíslena na milion korun. Hasiči zatím nevědí, jestli oheň souvisel s oslavami. První dítě Jihočeského kraje se letos narodilo minutu po půlnoci v táborské porodnici. Holčička Natálie se zařadila mezi šest dětí v Česku, které přišly na svět v první minutě roku. Krajská záchranná služba měla během noční služby dohromady 160 výjezdů, proti běžným dnům dvojnásobný počet. Zábavní pyrotechnikou bylo zraněno šest lidí. Na Českokrumlovsku byl poraněn v obličeji a na ruce čtyřiadvacetiletý muž. Padesátiletému muži na Prachaticku vybuchla petarda v ruce a na dalším místě Prachaticka ošetřovali lékaři dva muže ve věku 33 a 23 let, které zasáhla petarda do obličeje. Lékaři ošetřovali také poranění ze šarvátek. Nejtěžší případ se stal na Písecku, kde byl mladší muž vážně zraněn na hlavě. V nemocnici skončil i opilý šestnáctiletý chlapec na Českobudějovicku. Z pohledu jihočeské policie byly silvestrovské oslavy spíš poklidné, policisté řešili hlavně rvačky. Prvním letošním dítětem v Jihočeském kraji je Natálie Truhlářová, která se narodila minutu po půlnoci v porodnici táborské nemocnice. Děvčátko váží 3,67 kilogramu a měří 51 centimetrů. První minutu po půlnoci přivedli porodníci na svět první děti také v Ústí nad Labem, v Brně, v Ostrově na Karlovarsku, v Rokycanech a v Mladé Boleslavi.~zak~zdr~spl~mag~sop
Rozpočtové problémy ze strany Itálie prý již nehrozí Paříž 5. ledna (ČTK) - Itálie již splnila své závazky ohledně snižování své zadluženosti a státního deficitu a evropští partneři se nemusejí obávat nějakých vážných rozpočtových problémů z italské strany. Uvedl to italský premiér Mario Monti v rozhovoru, který dnes zveřejnil francouzský deník Le Figaro. "Italové přijali s téměř britským klidem velice tvrdá opatření, která jim jsou vnucována. Pochopili, že vynucované kroky (Bruselem) prospějí budoucím generacím. Všichni analytici uznávají, že Itálie splnila svou povinnost," řekl Monti, který nedávno nastoupil do čela kabinetu s cílem vyvést zemi z krize. Krátce před pátečním jednáním v Paříži s prezidentem Nicolasem Sarkozym a svým francouzský protějškem Françoisem Fillonem Monti vyjádřil přesvědčení, že Evropská unie by dosáhla většího hospodářského růstu zavedením větší integrace. "Země eurozóny se zaměřily na měnovou unii a opomenuly ekonomickou unii. Ta by znamenala skutečný otevřený trh, který by se rozšířil do všech sektorů," řekl šéf italské vlády. Italský parlament v prosinci schválil soubor úsporných opatření, s jehož pomocí se má Itálie rychleji vymanit z dluhové krize. Schválení úspor bylo prvním důležitým úkolem nového premiéra, který ve funkci před několika týdny nahradil zprofanovaného Silvia Berlusconiho. Smyslem prvních úsporných opatření bylo odvrátit hrozící hospodářský kolaps. Druhý soubor, který se teď připravuje, má zajistit, aby se italská ekonomika vrátila k růstu. Itálie v rámci eurozóny tradičně zaostává, nová opatření by tudíž měla především zvýšit konkurenceschopnost. Itálie patří k nejzadluženějším zemím vyspělého světa. Její celkový dluh se pohybuje kolem 1,9 bilionu eur (asi 49 bilionů Kč), z toho přibližně 300 miliard eur bude muset Itálie splatit už letos.~for~pol~fin~eur
Čína spustila první televizní kanál vysílající v 3D Peking 2. ledna (ČTK) - První čínský televizní kanál pro trojrozměrné vysílání zahájil zkušební provoz v Číně. Divákům ho přinesla čínská státní televize a pět lokálních stanic a sledovat jej mohou ti, kdo mají televize s trojrozměrnou technologií nebo set-top boxy pro příjem digitálního vysílání ve vysokém rozlišení. Informoval o tom dnes server BBC, podle nějž podobnou službu jako Čína spustily také Japonsko, Jižní Korea nebo Indie. Agentura Nová Čína uvedla, že televizní kanál bude zpočátku nabízet 4,5 hodinový vysílací program ve 3D, který se bude opakovat dvakrát. Ostré vysílání by mělo začít v průběhu blížícího se čínského Nového roku. Začátek lunárního nového roku Číňané letos oslaví 23. ledna. Podle státní Rady pro rozhlas, film a televizi (SARFT) by nová služba mohla přinést velké zisky pro celé odvětví, kdyby část z asi půl miliardy televizních přijímačů v Číně nahradily televize s 3D technologií. "Spuštění zkušebního 3D kanálu je významný krok ve vývoji čínské televize," řekl šéf SARFT Cchaj Fu-čchao.  Veřejnost vysílání v 3D zatím jednoznačně nepodporuje. Někteří lidé na čínském mikroblogu Weibo tvrdili, že se na novou službu těší. Jiní ale byli skeptičtější a uvedli, že si počkají na nové televizní přijímače s 3D technologií, u kterých není nutné si pořizovat speciální brýle.~med
Jablonec na začátku přípravy prodloužil smlouvu s Lafatou Jablonec 2. ledna (ČTK) - Nejlepší střelec podzimní části první fotbalové ligy David Lafata prodloužil s Jabloncem na začátku zimní přípravy smlouvu o další tři roky. Původní kontrakt měl reprezentačnímu útočníkovi na severu Čech vypršet po skončení této sezony. Klub o tom informoval na svých webových stránkách. Prodloužení smlouvy ještě neznamená, že Lafata musí definitivně zůstat v Jablonci. O třicetiletého útočníka je po jeho podzimních výkonech zájem, spekulovalo se o tom, že se o něj uchází například Legia Varšava. "Žádná konkrétní nabídka ale momentálně není," uvedl sportovní ředitel Jablonce Petr Flodrman. Lafata zažil mimořádný podzim, během šestnácti kol dal 18 branek a suverénně vládne tabulce střelců. Na konci listopadu se v severočeském derby proti Liberci dočkal stého gólu v nejvyšších soutěžích a vstoupil do Klubu ligových kanonýrů.~spo
Centra velkých měst v Olomouckém kraji jsou po Silvestru uklizená Olomouc 1. ledna (ČTK) - Centra měst v Olomouckém kraji jsou po silvestrovských oslavách již uklizená. Zmizely z nich tuny odpadů,  především střepy z rozbitých lahví, kelímky či zbytky pyrotechniky. Uklízecí čety nastoupily již v časných hodinách, mnohde se nezastavily až do poledne. V krajském městě Olomouci úklid technickým službám komplikovalo sněžení. "Začali jsme uklízet od 03:00, od 06:00 se přidali další. Do úklidu se tak zapojilo dohromady 24 lidí. Největším problémem bylo sklo, kterého bylo v ulicích města poměrně dost, odhadujeme to až na 500 kilogramů. Posbírali jsme také zhruba až 400 kilogramů kartónů a krabic," řekl dnes ČTK vedoucí provozovny místních komunikací Antonín Zívala. Úklid jeho lidem zkomplikovalo od 05:00 sněžení a poměrně nízké teploty. "Museli jsme omezit provoz sacích strojů, ztížilo to také ruční úklid," doplnil. Pracovníci technických služeb se dnes při úklidu zaměřili na centrum města a přilehlé ulice, v příštím týdnu budou pokračovat na sídlištích. Z prostějovských ulic během úklidu zmizelo odhadem na 2,5 tuny odpadu. "Převažovalo sklo od šampusu. Podařilo se nám píchnout i pneumatiku na zametacím stroji. Hodně bylo také kelímků a papíru," řekl dnes ČTK vedoucí provozu čištění společnosti A.S.A TS Prostějov Stanislav Liška. V Přerově měli úklid dokončen během tří hodin. "Odvezli jsme zhruba dvě tuny odpadů, letos bylo hrozně moc střepů, lidé se asi rozhodli všechny lahve rozbíjet," podotkl vedoucí provozu čištění města Ivo Sadílek. Stopy po silvestrovských oslavách jsou již zameteny také v centru Jeseníku. Pracovníci tamních technických služeb odtud odvezli osm kontejnerů se zbytky po rachejtlích a čtyři kontejnery se sklem. Podle Petra Baršče z údržby komunikací jim úklid zabral 3,5 hodiny.~pol~pod~spl~mag~ekl
Dráhový cyklista a trenér Jiří Mikšík slaví šedesátiny Paha 2. ledna (ČTK) - Bývalý úspěšný reprezentant v dráhové cyklistice Jiří Mikšík, později trenér československé a od roku 1993 rakouské reprezentace, slaví dnes šedesáté narozeniny. Před třemi lety se od jižních sousedů vrátil a působil v profesionálním týmu CK Windoor's Příbram. Na sklonku loňského roku podepsal čtyřletý kontrakt a vrací se opět k rakouské reprezentaci a také do role sportovního ředitele klubu NÖ Rad Union. K největším sportovním úspěchům Mikšíka patří třetí místo ve stíhacím závodě družstev na mistrovství světa 1983 v Curychu. Ve stejné disciplíně byl na světových šampionátech ještě dvakrát pátý a startoval také na olympijských hrách 1972 v Mnichově. Na mistrovství světa v Brně 1981 skončil šestý v závodě vytrvalců za motorovými vodiči. Trenérsky se v roli asistenta reprezentace Mikšík podílel na titulu mistrů světa stíhacího kvarteta Buchta, Soukup, Trčka, Černý v roce 1986. O rok později přivedl reprezentační stíhače společně s Pavlem Vršeckým ještě k bronzovým medailím. V Rakousku se při svém šestnáctiletém působení pod jeho vedením stal v roce 2003 Franz Stocher mistrem světa v bodovacím závodě. Mikšík se podílel ještě na dalších sedmi medailích ze světových šampionátů.~spo
Silvestr v Ústeckém kraji: hořící maringotka i hrozba sebevraždou Libešice (Mostecko) 1. ledna (ČTK) - Podvečerní požár prázdné dřevěné maringotky byl největším zásahem, který na přelomu roku zaměstnával hasiče v Ústeckém kraji. Jinak podle dispečera hasičů v Ústeckém kraji byla silvestrovská noc klidná, hořely převážně popelnice. Nic mimořádného se v kraji nedělo podle mluvčího Vojtěcha Haňky ani z hlediska policie. Na Lovosicku opilý muž po hádce s družkou naboural auto a pak vyhrožoval sebevraždou. V Liběšicích na Mostecku hořela v sobotu v podvečer dřevěná maringotka v zahrádkářské kolonii. Požáru si všimli cestující z nedaleko projíždějícího vlaku. Podle dispečera v maringotce nikdo nebyl, zásah ale zkomplikovala propanbutanová lahev, kterou museli vynést ven a ochlazovat. "Požár byl zlikvidován kolem 19:30," dodal. Na místě zasahovaly dvě hasičské jednotky, profesionální z Mostu a dobrovolnická z Braňan. Požár vznikl podle hasičů patrně od kamen. Také od kamen chytla podle hasičů dnes ráno chata v Huntířově na Děčínsku. Podle mluvčího hasičů Lukáše Marvana byli v chatě čtyři lidé, zraněn ale nikdo nebyl. Hasiči museli rozebrat střešní konstrukci, oheň zlikvidovali v 07:45. Celkem hasiči vyjížděli v noci k 28 požárům, přičemž 17 z nich byly hořící popelnice nebo kontejnery. V Roudnici nad Labem na Litoměřicku museli hasiči v noci na dnešek kolem 02:30 ráno vyprošťovat jednoho člověka po nehodě osobního auta. Auto vrazilo do stromu. Nehoda se stala také v Jenčicích na Lovosicku, opilý muž svým autem naboural do stojícího vozidla. Podle Deníku předcházela nehodě hádka s družkou. Zraněný muž pak z vozu utekl, skrýval se v domě a vyhrožoval sebevraždou. Policisté s mužem vyjednávali, protože měli podezření, že má u sebe zbraň. Nakonec jim muž dveře otevřel.~zak~zdr~spl~mag
Čína je proti bilaterálním sankcím proti Íránu Teherán 4. ledna (ČTK) - Čína je proti tomu, aby byly proti Íránu vyhlašovány bilaterální sankce, které mají Teherán přinutit přehodnotit nukleární program. Podle Pekingu nemohou zákony jednotlivýchn států převážit nad mezinárodními dohodami. Čína reaguje na nové sankce, které proti Íránu zavedly nedávno USA. Zákon, který v sobotu podepsal americký prezident Barack Obama, umožňuje zmrazit majetek těm zahraničním finančním institucím, které budou obchodovat s íránskou centrální bankou v ropném sektoru. O zavedení embarga, které by omezilo íránské obchody s ropou, uvažuje také Evropská unie. Čína však v Íránu nakupuje mnoho ropy a je jeho největším obchodním partnerem. Zatímco před 15 lety obchodní výměna obou zemí činila 400 milionů dolarů, nyní je to 30 miliard. Americké sankce komplikují obchodní záměry dalším státům. Jižní Korea chce například letos v Íránu nakoupit desetinu potřebné ropy, což je víc než v roce 2011. Hodlá proto USA požádat o výjimku ze sankcí a bude v tomto smyslu s Washingtonem vyjednávat. Zatímco loni Jihokorejci v Íránu nakupovali 190.000 barelů ropy denně, letos jí hodlají kupovat 200.000 barelů. O totéž hodlá usilovat také další spojenec USA, Turecko. Ankara patří mezi největší odběratele íránské ropy a plynu - nakupuje v Íránu asi 30 procent své potřeby. O nových amerických sankcích hodlá na americkém velvyslanectví v Turecku jednat zástupce tureckého energetického průmyslu. Ankara bude usilovat o to, aby USA udělily turecké dovozní firmě Tupras výjimku.~pol~ene~sur
Startuje Rallye Dakar, letos se sedmi českými posádkami Mar de Plata (Argentina) 1. ledna (ČTK) - V argentinském městě Mar del Plata dnes začne slavná Rallye Dakar. Na startu je sedm českých posádek, z toho pět v tradičně nejsledovanější kategorii z českého pohledu mezi kamiony. Do širšího okruhu favoritů patří Aleš Loprais s tatrou. Synovec šestinásobného vítěze afrického Dakaru Karla Lopraise pojede s novým speciálem, se kterým v létě vyhrál i Rallye Hedvábné stezky. Vedle pilotů kamionů budou český motorsport reprezentovat i motocyklista Jan Veselý a zkušený čtyřkolkář Josef Macháček. Legendární vytrvalostní soutěž se koná počtvrté v Jižní Americe, k dosavadním hostitelským zemím Argentině a Chile pro tento ročník přibylo Peru. Organizátoři připravili trať dlouhou více než osm tisíc kilometrů, zhruba polovinu tvoří rychlostní zkoušky. V cíli budou posádky 15. ledna po čtrnácti etapách v Limě, jediný volný den budou mít 8. ledna.~spo
Real třemi góly během deseti minut otočil pohárový duel s Málagou Madrid 4. ledna (ČTK) - Fotbalisté Realu Madrid se na úterní vítězství 3:2 nad Málagou v úvodním osmifinále Španělského poháru pořádně nadřeli. Obhájci trofeje prohrávali do 68. minuty 0:2, pak však během dvou minut vyrovnali a v 78. minutě o výhře "Bílého baletu" rozhodl Karim Benzema. Málagu poslal do vedení v 10. minutě Sergio Sánchez a po půlhodině hry zařídil hostům dvoubrankový náskok další obránce Martín Demichelis. "Nezačali jsme tak, jak jsme měli," řekl po zápase trenér Realu José Mourinho. "Také jsem o přestávce hráčům řekl, že kdybych mohl, tak jich vystřídám všech jedenáct," citovala portugalského kouče agentura AP. Real nastoupil k utkání v silném složení i s Cristianem Ronaldem v základní sestavě, přesto Mourinho o přestávce využil všechna střídání a poslal na hřiště Samiho Khediru, Benzemu a Mesuta Özila. Tah domácímu kouči vyšel a prvně jmenovaný v 68. minutě snížil a vzápětí vyrovnal Gonzalo Higuaín. Vítěznou branku pak po drtivém tlaku vstřelil dvanáct minut před koncem Benzema. "Radši bych dohrával v deseti a prohrál, ale s vědomím, že jsme zkusili něco změnit. Někdy musíte riskovat," řekl Mourinho. "Hráči chtěli odčinit tu ostudu z první půle. Změnili přístup i koncentraci," uvedl Mourinho, i tak si ale nezapomněl do hráčů, na kterých se podle něj podepsala vánoční přestávka, rýpnout. "Jsou tady lidé, pro které je volno časem zábavy, cestování a dobrého jídla s tatínkem, strýcem, tetičkou, babičkou... Takže jsou při návratu možná někde jinde," uvedl. Trenér Málagy a Mourinhův předchůdce na lavičce v Madridu Manuel Pellegrini byl z kolapsu ve druhém poločase zklamaný. "Pořád je to otevřené, ale myslím, že jsme si zasloužili víc," prohlásil.~spo
Na Vysočině sněží, některé silnice blokují kamiony nebo nehody Jihlava 5. ledna (ČTK) - Některé silnice na Vysočině blokují uvízlé kamiony nebo nehody. Od rána v celém kraji hustě sněží, silnice místy pokrývá zledovatělý sníh. Kamiony blokují na dvou místech silnici I/19, a to u Zlátenky na Pelhřimovsku a u Nového Města na Moravě na Žďársku. Provoz na silnici I/38 v Dlouhé Brtnici stojí kvůli srážce osobního auta s nákladním vozem, při němž byl jeden člověk vážně zraněn. Nehody jsou v celém kraji, řekla dnes ČTK krajská policejní mluvčí Dana Čírtková. "Přijali jsme několik oznámení od řidičů, že je sinice nesjízdná," doplnila mluvčí. Problémy na silnicích začaly kolem 06:30. Auta mají potíže hlavně v úsecích s větším stoupáním nebo klesáním. Při nehodě v Dlouhé Brtnici byla vážně poraněna řidička osobního auta. Policie tam ještě nedokáže určit délku uzavírky. Ostatní kolize zatím skončily s lehkým zraněním nebo bez zranění cestujících. Hustě sněžit by mělo celý den. Silničáři už vyjeli téměř s veškerou technikou. "Vzhledem k prognóze je rozumné rozmyslet si, jestli dneska člověk musí vyjíždět," upozornil dispečer. Podle Českého hydrometeorologického ústavu může dnes ve vyšších polohách kraje napadnout až 15 centimetrů sněhu. Nárazy větru mohou dosahovat rychlosti 70 až 90 kilometrů v hodině a v polohách nad 600 metrů nad mořem se mohou tvořit sněhové jazyky, místy i závěje.~met~dpr~zak
Čínští muslimové se střetli s policií kvůli mešitě Peking 3. ledna (ČTK) - Nejméně pět obětí si na severozápadě Číny údajně vyžádaly střety stovek muslimů, snažících se zabránit demolici mešity, s policisty. Informovala o tom dnes agentura Reuters s odvoláním na hongkongská média a místní obyvatele. Srážky mezi policií a etnickými Chueji, kteří vyznávají převážně islám, se rozpoutaly v pátek v Chuejské autonomní oblasti Ning-sia, sousedící s autonomní oblastí Vnitřní Mongolsko. Důvodem bylo oznámení úřadů, že nová mešita Chuejů byla postavena nelegálně a že bude srovnána se zemí, uvedl deník South China Morning Post. Policisté prý byli vyzbrojeni slzným plynem, obušky a noži. Jeden z obyvatelů obce Tchao-šan, kde se nepokoje odehrály, řekl agentuře Reuters, že jeho příbuzní vědí o pěti mrtvých. Mezi nimi jsou údajně dvě starší ženy, jeden mladík a další dva lidé z blízkého okolí. Obyvatelé oblasti si také stěžovali, že bylo přerušeno telefonické spojení s Tchao-šanem, takže není možné ověřit, co se ve vesnici skutečně stalo. Drobný podnikatel z Tchung-sinu, který se nachází tři kilometry od mešity, agentuře Reuters sdělil, že přístup do vesnice byl zablokován. "Je to směšné, jsem muslim a muslimové potřebují mešitu. Jsou to jen obyčejní lidé, kteří se scházejí z náboženských důvodů, ne proto, aby svrhli vládu komunistické strany," řekl. Čína byla již v minulosti svědkem občasných protestů muslimských menšin, především pak Ujgurů, kteří obývají autonomní oblast Sin-ťiang na západě země. Chuejové jsou největší muslimskou skupinou v Číně, v zemi jich žije deset milionů. V mnoha částech Číny se smísili s převládající kulturou Chanů (Číňanů), vzdali se islámské víry a ponechali si jen některé tradice, jako například mužskou obřízku či odmítání konzumace vepřového masa. Čínská komunistická strana tvrdí, že chrání svobodu vyznání, ale ve skutečnosti drží pevnou ruku nad náboženskými aktivitami a dovoluje činnost jen oficiálně uznávaným náboženským institucím.~pol
Chodec v Ostravě dnes ráno nepřežil srážku s nákladním autem Ostrava 5. ledna (ČTK) - Smrtí chodce skončila dnes ráno dopravní nehoda. Muže při přecházení v Ostravě srazilo nákladní auto. Nehoda omezila provoz v Rudné ulici. Policie nyní hledá svědky tragické kolize a zjišťuje totožnost mrtvého. ČTK o tom informovala mluvčí ostravské policie Gabriela Holčáková. Nehoda se stala krátce před 06:00 v Ostravě-Vítkovicích nedaleko zastávky MHD Ocelářská. Pětadvacetiletý muž řídil nákladní tahač a přejížděl z pravého do levého pruhu. "Chtěl tak dát prostor autobusu, který vyjížděl od zastávky," vysvětlila mluvčí. V tu chvíli ale vstoupil do jízdní trasy nákladního vozu chodec. "Po střetu bylo tělo muže vtaženo pod návěs a bylo nutné jej vyprostit. Chodec zraněním na místě podlehl," řekla mluvčí Holčáková s tím, že kriminalisté se nyní snaží zjistit identitu mrtvého. Hledají také svědky kolize. "Žádáme svědky nehody, řidiče autobusu i cestující, aby nás kontaktovali na lince 158," uvedla mluvčí. Pokud se prokáže, že nehodu a tím i smrt chodce zavinil řidič tahače, může být obviněn z usmrcení z nedbalosti.~dpr~zak
Firma zvažuje, zda se pustí do stavby dinoparku Ztracený svět Brno 2. ledna (ČTK) - Vedení brněnské firmy Real Company se v první polovině letošního roku rozhodne, zda bude usilovat o výstavbu expozice s asi 500 sochami dinosaurů nazvané Ztracený svět. Šlo by o největší zařízení svého druhu v republice. Stavět se mělo v Boskovicích. Kvůli protestům občanů proti projektu ale od něj Real Company ustoupila. Nyní se zvažuje, kde by areál mohl stát, řekl dnes ČTK ředitel firmy Martin Chvátal.   Firma již nyní provozuje malý dinopark ve Chvalovicích na Znojemsku. Jednou z možností je rozšířit jej a přetvořit na Ztracený svět. Další variantou podle ředitele je také postavit toto zábavní centrum u některého z jiných moravských měst. "Uvidíme, jak se situace bude vyvíjet. Je ale dokonce možné, že od záměru zcela ustoupíme," doplnil Chvátal. Výstavba parku by přišla na 50 milionů korun a zařízení by zaměstnalo 15 lidí. Real Company chtěla v Boskovicích na Blanensku vybudovat Ztracený svět v lesíku Doubravy. Z něj měl vzniknout lesopark, v němž by byly stovky soch dinosaurů. Součástí parku mělo být lanové centrum, dráha pro čtyřkolky, skatepark a muzeum. Proti projektu se ale postavili občané. Obávali se zničení Doubrav. Někteří si myslí, že dinosauři do Boskovic nepatří. Město je jedním z nejstarších historických sídel na Moravě. Jeho chloubou jsou klasické památky - hrad, zámek a židovská čtvrť.~spl~mag
Avízo, 11.1.: Zahájení výstavy fotografií a dokumentů pod... K.Vary - 17:00 Zahájení výstavy fotografií a dokumentů pod názvem "Jáchymovské peklo", jejich autory jsou studenti karlovarské střední školy TRIVIS. Současně začne i výstava prací Základních uměleckých škol Karlovarska. Místo: galerie Duhová paleta, Sokolovská 35 Pramen: za galerii Milada Machková, e-mail: milima@seznam.~den~kul~pol~pod
Vedení NHL pokutovalo trojici hráčů, zaplatí shodně 2500 dolarů New York 1. ledna (ČTK) - Vedení zámořské NHL potrestalo dodatečně trojici hráčů za prohřešky, kterých se dopustili při utkáních v průběhu tohoto týdne. Pokutu ve shodné výši 2500 dolarů zaplatí obránce newyorských Rangers Michael Del Zotto, floridský útočník Tomáš Kopecký a také útočník Raffi Torres z Phoenixu. V závěru utkání pátečního programu krosčekoval Del Zotto v souboji u branky Kopeckého tak, až mu srazil přilbu. Slovenský forvard si to však nenechal líbit a kontroval direktem, po němž se jeho sok ocitl na ledě. Zatímco Del Zotto obdržel menší dvouminutový trest, na konto Kopeckého přibylo 10 trestných minut. Kouč Panterů a bývalý útočník Kevin Dineen se svého svěřence zastal. "To je prostě hokej. Někteří chlapci vás krosčekují do zad, nedají s tím pokoj a pokračují. On (Del Zotto) si tu ránu do tváře vykoledoval. Dostal pouze to, co si zasloužil," prohlásil k incidentu Dineen. Již ve čtvrtečním měření sil Colorada s Phoenixem zasáhl Torres loktem do hlavy českého zadáka v dresu Avalanche Jana Hejdu. Ten zůstal chvíli ležet na ledě, teprve poté z něj za pomoci ostatních odjel, ale do utkání se ještě vrátil. Torres za svůj zákrok v duelu potrestán nebyl.~spo
Fiat posílil svůj podíl v Chrysleru na 58,5 procenta Detroit 5. ledna (ČTK) - Italský výrobce aut Fiat posílil svůj podíl v americké automobilce Chrysler o pět procent na 58,5 procenta. Fiat se rovněž zavázal k výrobě vysoce úsporného vozu ve Spojených státech, což byla podmínka ke zvýšení podílu. Chrysler byl nucen v roce 2009 požádat o bankrotovou ochranu a zachraňovala ho vláda. V červenci 2009 získal Fiat v Chrysleru výměnou za své manažerské znalosti a využití technologie 20 procent akcií a příslib, že při plnění stanovených podmínek může podíl v Chrysleru postupně zvyšovat. Loni v létě se stal Fiat většinovým majitelem, když dokončil převzetí podílů vlád Spojených států a Kanady. Fiat získal nejnovější akcie od fondu penzijního a zdravotního pojištění odborové organizace United Auto Workers. Fond stále vlastní 41,5 procenta akcií americké automobilky. Chrysler rovněž plánuje primární nabídku akcií, která by se mohla uskutečnit ještě v letošním roce, a fond by tak mohl vyměnit své akcie za hotovost. Chrysler a Fiat dnes formálně předložily americkému ministerstvu financí závazek, že budou od příštího roku vyrábět nový sedan Dodge Dart v továrně Chrysleru. Spotřeba vozu má být jeden galon benzinu na 40 milí, což je zhruba 5,9 litru na 100 kilometrů. Výroba vozu s touto spotřebou byla podmínkou, aby mohl Fiat získat dalších pět procent akcií. Model se má začít prodávat v první polovině příštího roku a představen bude příští týden na autosalonu v Detroitu, napsaly agentury AP a Reuters.~str~aut~efm
Avízo, 5.1.: Veřejná debata ke kauze odstraňování zdraví... Č. Budějovice - 18:00 Veřejná debata ke kauze odstraňování zdraví škodlivých azbestových vláken v areálu škol na sídlišti Máj. Místo: všesportovní hala, Stromovka 695/12 Pramen: Jitka Welzlová, mluvčí magistrátu, tel.~den~pol~pod~sko~zdr
Úřady v Zambii se začaly ptát po Češích podezřelých ze špionáže Lusaka 5. ledna (ČTK) - Po osudech tří Čechů zadržených loni v Zambii kvůli údajné špionáži se začaly pídit tamní úřady. Trojice se totiž koncem prosince po dvou a půl měsících od zadržení vrátila do Česka, okolnosti návratu ale zůstávají nejasné. List Zambia Daily Mail dnes na svém webu uvedl, že informace o jejich návratu do ČR nemá zambijský ministr zahraničí ani místní právní zástupce české trojice. Zambijský ministr vnitra, který by zřejmě mohl vědět víc, je mimo Lusaku a není prý s to se kvůli tomu k věci vyjádřit. "Nejsem zasvěcen do informací týkajících se českých občanů. Ministr vnitra Kennedy Sakeni mě dosud neinformoval, protože je služebně mimo město," řekl podle listu šéf diplomacie Chishimba Kambwili zprávy zahraničních médií o návratu Čechů domů. Sakeni podle zambijského listu řekl, že je nyní mimo metropoli, a doporučil, aby se v této věci kontaktoval jeho tajemník. Toho se ale listu prý zatím zastihnout nepodařilo. Právní zástupce Čechů Kelvin Bwalya Fube v telefonním rozhovoru uvedl, že o této věci nemá "absolutně žádné informace", protože měl na starosti volební petice. Jiří Cetel, Jan Coufal a Michal Vebr do Zambie přijeli loni v říjnu za turistikou. Byli tam obviněni ze špionáže, protože údajně fotografovali vjezdy do kasáren a základnu zambijského letectva. Za to jim hrozilo až 25 let vězení. Z vazby byli po sedmi dnech propuštěni na kauci, zemi ale nesměli opustit a museli se hlásit policii. Trojice všechna obvinění odmítala. Do případu se na podzim vložil i prezident Václav Klaus. Praha do africké země také poslala zvláštního emisara.   České ministerstvo zahraničí v neděli potvrdilo, že Češi se vrátili domů. Ke spekulacím v českých médiích, že muži do vlasti dorazili v utajení, se česká diplomacie nevyjádřila. Mluvčí ministerstva Vít Kolář řekl, že předpokládá, že proces s Čechy bude v Zambii pokračovat.~pol~pod~zak
V Bělorusku vstoupí 6. ledna v platnost zákon o cenzuře internetu Washington 3. ledna (ČTK) - V Bělorusku vstoupí 6. ledna v platnost zákon, který má tamním občanům výrazně ztížit přístup k zahraničním internetovým stránkám. Porušení tohoto právního předpisu, který podle kritiků cenzuruje obsah světové komunikační sítě, bude považováno za přestupek, za který hrozí pokuta v přepočtu až 2500 korun. Na svých stránkách o tom informovala knihovna amerického Kongresu.   Například majitelům internetových kaváren hrozí zákon finančním postihem nebo dokonce zavřením provozoven, pokud jejich zákazníci budou navštěvovat zahraniční internetové stránky a pokud o tom provozovatelé zařízení nebudou informovat úřady. Trestáni mohou být tímto způsobem také lidé, kteří umožní dalším osobám přístup na internet na svém domácím počítači. Právní norma dále vyžaduje, aby fyzické a právnické osoby, které jsou v Bělorusku registrovány jako podnikatelé, využívaly pouze běloruské internetové domény k nabídce a prodeji svého zboží a služeb. Zákon, jehož porušení mají vyšetřovat daňové úřady spolu s policií a tajnou policií, dále pověřuje vládu aktualizací seznamu zakázaných webů, k nimž mají poskytovatelé internetu znemožnit přístup. Již od loňska existuje seznam internetových stránek, které nesmějí navštěvovat zaměstnanci státních podniků a institucí. Je mezi nimi například web opoziční organizace Charta-97 nebo server největší běloruské organizace zabývající se obranou lidských práv Vjasna.~zak~pit
Výběr mýta loni stoupl o čtvrtinu na rekordních 8,13 mld. Kč Praha 1. ledna (ČTK) - Stát loni vybral na elektronickém mýtném rekordních 8,13 miliardy korun. Je to sice o téměř 24 procent více než v roce 2010, ale zároveň méně než očekávaných 8,25 až 8,5 miliardy Kč. ČTK to dnes řekl mluvčí mýtného systému MÝTO CZ David Šimoník. Sazby mýtného loni vzrostly o 25 procent. Nižší výběr proti očekávání způsobilo zářijové zavedení samostatné kategorie autobusy do mýtného systému a s tím spojené výrazné snížení kilometrových sazeb pro ně. Autobusů je v nové kategorii aktuálně zaregistrováno na 13.000. Za pět let, po které je mýtný systém v provozu, stát vybral celkem 31,9 miliardy korun. Na výběrech se nejvíce podílí nejtěžší kamiony s hmotností nad 12 tun, které zaplatily 88 procent celkového mýta. Lehčí nákladní automobily s hmotností mezi 3,5 a 12 tunami přispívají 11 procenty a na autobusy připadá necelé jedno procento vybraného mýta. Účinnost výběru mýta byla loni 99,48 procenta. Výběr mýta byl v obou pololetích téměř stejný. V prvním pololetí dopravci zaplatili 4,061 miliardy korun a ve druhém 4,064 miliardy. Nejsilnějším dnem bylo zatím 29. září 2011 s výběrem 34,59 milionu korun. Přestože byl prosinec nejslabším měsícem skončeného roku, zatím podle Šimoníka nelze z denních či týdenních výběrů vystopovat nějaké zásadní zpomalení výběrů mýta coby indikaci nastupujících ekonomických obtíží státu i eurozóny. "Očekávaný propad byl způsoben spíše standardním svátečním útlumem, protože ještě v první polovině prosince stoupaly denní výběry v pracovní dny ke 30 milionům korun," uvedl. Ode dneška se mýtné tarify zvýšily opět o čtvrtinu. "Silniční nákladní doprava je citlivým ukazatelem vývoje hospodářství, což se již přesvědčivě ukázalo v roce 2009. Proto zdražení tarifů nemusí v kombinaci s očekávanými hospodářskými obtížemi Evropy přinést automaticky nárůst vybraného mýta v právě začínajícím roce," uvedl generální ředitel provozovatelské firmy Kapsch Karel Feix. Stát vybírá elektronické mýto na 1300 kilometrů převážně rychlostních komunikací. Mýtné platí vozidla nad 12 tun a od roku 2010 i vozy nad 3,5 tuny. V mýtném je zaregistrováno 592.000 aktivních uživatelů.~dpr
Výsledky tenisového turnaje mužů a žen v Brisbane Muži: Dvouhra - 1. kolo: Murray (1-Brit.) - Kukuškin (Kaz.) 5:7, 6:3, 6:2, Petzschner (Něm.) - Melzer (7-Rak.) 6:1, 7:5, Haas (Něm.) - Matosevic (Austr.) 6:3, 7:5, Andrejev (Rus.) - Mannarino (Fr.) 7:6 (8:6), 6:2.   Ženy: Dvouhra - 2. kolo: Hantuchová (SR) - Kingová (USA) 4:6, 6:2, 6:3. Čtyřhra - 1. kolo: Bartyová, Dellacquaová (Austr.) - Grandinová, Uhlířová (1-JAR/ČR) 6:1, 5:7, 13:11.~spo
Avízo, 10.1.: TK dovolena.cz, člena Student Agency. Hlavní... Praha - 10:00 TK prodejce zájezdů dovolena.cz, člena skupiny Student Agency. Hlavní témata: Zhodnocení roku 2011 z pohledu prodeje zájezdů a dovolených pod značkou dovolena.cz, start nové prodejní sezony pro rok 2012, start akce léto a dovolená ve vlacích RegioJet. TK se zúčastní majitel skupiny Student Agency Radim Jančura, ředitelka produktu dovolena.cz Eva Sedlmajerová a produktový manažer dovolena.cz Petr Pěcha. Místo: internetová kavárna RegioJet, Hlavní nádraží (prodejní místo RegioJet vpravo od ČD centra), Praha 1 Pramen: ředitel komunikace skupiny Student Agency Aleš Ondrůj, e-mail: ondruj@studentagency.cz, tel.~den~tur~slz~efm
Evropské akcie dnes rostou čtvrtý den po sobě, povzbudila je Čína Londýn 3. ledna (ČTK) - Západoevropské akcie na počátku dnešního obchodování posílily a vykazovaly už čtvrtý den růstu po sobě. Vzhůru je táhly akcie těžařských společností, které povzbudily příznivé údaje z čínského průmyslu. Index FTSEurofirst 300 krátce po zahájení obchodů získával 0,9 procenta a byl na 1021,40 bodu. V pondělí index posílil o 1,05 procenta na maximum za dva měsíce. Růstem dnes do nového roku vstoupily akcie na asijských burzách, které čerpaly z víkendových údajů z Číny. Podle nich se aktivita v čínském zpracovatelském průmyslu v prosinci vrátila do mírně rostoucího pásma. Čína je největším spotřebitelem průmyslových kovů a dalších surovin, a zpráva o vývoji jejího průmyslu tak posílila hlavně akcie těžařských společností na londýnské burze. Kurzy společností Xstrata a Kazakhmys rostly o zhruba čtyři procenta a index londýnské burzy FTSE 100 získal 1,6 procenta. Londýnská burza však měla v pondělí zavřeno, a ještě tak doháněla nárůst na jiných evropských trzích.~bur~eur
Lochkovský tunel opět průjezdný, na dvě hodiny ho zavřela porucha Praha 4. ledna (ČTK) - Lochkovský tunel na Pražském okruhu je opět plně průjezdný. Kvůli nefungujícím kamerám tam ráno auta zhruba dvě hodiny nemohla, tvořily se kolony. Provoz byl odkloněn přes Jižní spojku a Barrandov. O otevření tunelu informovaly ČTK pražský magistrát a Ředitelství silnic a dálnic.~zak~dpr~prg
Kurzy eura-zahájení-09:00, 5.~bur~bup
Unie proplatila na jižní Moravě a Vysočině deset miliard Kč Brno 4. ledna (ČTK) - Města, obce a podnikatelé na jižní Moravě a Vysočině získali z regionálního operačního programu Evropské unie od roku 2008 deset miliard korun. O překročení této hranice se postaral projekt přestupního terminálu ve Veselí nad Moravou na Hodonínsku, uvedl dnes v tiskové zprávě Úřad regionální rady regionu soudržnosti Jihovýchod. Na jižní Moravě letos skončí 64 evropských projektů. "Otevřou se výstavní prostory benediktinského opatství v Rajhradě, první návštěvníci si prohlédnou kostnici u svatého Jakuba v Brně," uvedla ředitelka Úřadu Regionální rady Jihovýchod Marta Sargánková. Diecézní charita Brno otevře denní centrum pro lidi bez domova, v červnu budou hotové úseky cyklostezky na trase Brno-Vídeň a v Nemocnici Břeclav spustí novou jednotku intenzivní péče. Mezi největší projekty patří turistické centrum ve Veselí nad Moravou na Hodonínsku s dotací 66 milionů korun. Podle mluvčí Úřadu regionální rady regionu soudržnosti Jihovýchod Kateřiny Kurkové se letos otevřou další možnosti čerpání evropských dotací pro nové žadatele. "Jsou připraveny více než dvě miliardy korun pro investiční projekty v dopravě, cestovním ruchu a rozvoji měst a venkova," uvedla Kurková. Na investiční projekty dopravní infrastruktury uvolní podle ní Regionální rada Jihovýchod 782 milionů korun. Peníze půjdou do projektů výstavby a modernizace silnic II. a III. tříd, výstavby přestupních terminálů a souvisejících záchytných parkovišť nebo na projekty cyklostezek. "Cestovní ruch na jižní Moravě a Vysočině podpoříme v novém roce 601 miliony korun. Další dotace ve výši 688 milionů korun pomohou rozvíjet vzdělávání, sport, kulturu, sociální a zdravotní oblast i revitalizaci veřejných prostranství v mnoha městech na jižní Moravě a Vysočině," dodala Kurková. První projekty začal ROP Jihovýchod proplácet v roce 2008. Podle Kurkové celkový rozpočet činí 18 miliard korun. Poslední žádosti mohou obce, města a kraje posílat v příštím roce. Proplácení skončí o dva roky později.~mak~pol~pod~eur
Výsledky tenisového turnaje mužů a žen v Brisbane Muži: Dvouhra - 2. kolo: Dolgopolov (Ukr.) - Andrejev (Rus.) 6:7 (3:7), 7:6 (11:9), 6:2.   Ženy: Čtyřhra - čtvrtfinále: Benešová, Záhlavová-Strýcová (2-ČR) - Jansová-Ignaciková, Jugičová-Salkičová (Pol./Č. Hora) 6:1, 6:4.~spo
Hegerovým náměstkem je Ženíšek (TOP 09), přišel ze spravedlnosti Praha 2. ledna (ČTK) - Ministr zdravotnictví Leoš Heger (TOP 09) jmenoval dnes svým prvním náměstkem místopředsedu TOP 09 Marka Ženíška (33), který byl dosud náměstkem ministra spravedlnosti. Bude mít na starosti řízení úřadu, fakultních nemocnic a státních ústavů. ČTK o tom informoval mluvčí ministerstva Vlastimil Sršeň. Ženíšek nahradil ve funkci svého stranického kolegu Vladimíra Pavelku, kterého ministr v prosinci jmenoval ředitelem Institutu postgraduálního vzdělávání ve zdravotnictví. Podle Sršně bude mít Ženíšek jako první náměstek za úkol věnovat se také mezinárodním vztahům. Zabývat by se měl i protidrogovou politikou. Ženíšek, který vystudoval politologii na Univerzitě Karlově, podle mluvčího pracoval na ministerstvu spravedlnosti od roku 2007. Od roku 2008 tam pak působil jako náměstek sekce mezinárodních vztahů. Zasedal v několika vládních radách, mimo jiné v radě pro protidrogovou problematiku či pro romské záležitosti. Od roku 2008 je členem rady vlády pro národnostní menšiny. Ministr zdravotnictví Heger si od Ženíška slibuje hlavně posílení mezinárodních vztahů. "Jeho znalosti pro nás budou neocenitelné při posilování vztahů a předávání zkušeností z jiných zemí, komunikaci s Evropskou unií a v neposlední řadě při strategickém rozhodování ve vztahu k přímo řízeným organizacím (fakultní nemocnice a ústavy)," řekl Heger. Heger má v týmu kromě Ženíška ještě další čtyři náměstky - pro zdravotní pojištění Petra Noska, pro legislativu Martina Plíška, pro léčebně preventivní péči Vítězslava Vavrouška a hlavního hygienika Michaela Víta. Elektronizací zdravotnictví se zabýval náměstek Jiří Schlanger, který z úřadu ale před časem odešel.~zdr~zak
Liga vozíčkářů představila film, kde hrají jen lidé na vozíku Brno 2. ledna (ČTK) - Hledání sama sebe je tématem filmu Do Dna, ve kterém hrají jen vozíčkáři. Mladý hrdina tápe ve vztazích, zažívá rozchody, sexuální vzplanutí, autonehodu a jako divadelní herec i emoce chvilky před popravou. Hlavním poselstvím krátkého filmu je podle tvůrců úvaha o tom, jak omezuje člověka nutnost pohybovat se na vozíku. Diváci téměř po celou dobu nevědí, že hrdinové mají pohybové omezení. Odhalení se uskuteční až v závěru, řekla ČTK před dnešní brněnskou premiérou Aneta Šedá z Ligy vozíčkářů. Natáčelo se několik dní v čajovně, kavárně, divadle a prostorách Ligy vozíčkářů. Film je autorskou prací režiséra Filipa Laureyse, studenta Fakulty sociálních studií, který si filmařské zkušenosti přivezl z filmové školy v Austrálii. Natáčení zhodnotil jako náročné ale obohacující. "Netušil jsem, co všechno život s postižením obnáší. Jsem rád, že jsem mohl uplatnit filmařské zkušenosti, pomoct druhým a vytvořit něco, co v naší zemi nemá obdoby," uvedl. Hereckých rolí se podle Šedé zhostili lidé z okolí Ligy vozíčkářů, další se přihlásili prostřednictvím sociálních sítí. Ve snímku se mihne i několik nevozíčkářů, ale jen v epizodních úlohách. "My zdraví lidé jsme byli kompars," řekla. Snímek vznikl v podstatě bez rozpočtu. Díky sponzorům získali amatérští filmaři profesionální techniku, která by jinak podle Šedé stála statisíce. Nadace Konto bariéry zaplatila režijní náklady, jako občerstvení a benzin. Všichni zúčastnění pracovali bez nároku na honorář. Hotový film má délku 7,5 minuty a tvůrci ho dnes poprvé promítli v Café Práh v Brně. O jeho možném odvysílání jednají s Českou televizí. Promítán by měl být i na různých festivalech. Poté ho podle Šedé budou tvůrci dál volně šířit. "Chceme najít diváky," dodala.~kul~mag~sop
Studii na obnovu Petrovy boudy představí až po správních řízeních Hradec Králové 4. ledna (ČTK) - Firma Snowy Chalet oficiálně představí studii na obnovu Petrovy boudy na hřebenech Krkonoš až po ukončení správních řízení na Městském úřadu ve Vrchlabí na Trutnovsku. Do té doby nechce svůj záměr na obnovu boudy blíže komentovat. ČTK to řekl Karel Janda z firmy Snowy Chalet, která horskou boudu, jež vloni vyhořela, vlastní.  "Vyčkáme na výsledek správních řízení a potom oficiálně představíme studii na obnovu Petrovy boudy," řekl Janda. V prvním správním řízení hrozí firmě až dvoumilionová sankce, protože před požárem nezajistila objekt proti vlhkosti a větru, jak ji radnice uložila. V druhém správním řízení se řeší zajištění torza objektu po požáru. Kdy by mohla obě řízení skončit, nechtěli úředníci vrchlabské radnice odhadovat. Náměstek Národního památkového úřadu v Josefově Jiří Balský ČTK řekl, že firma neoficiálně předložila památkářům první variantu studie k nahlédnutí. "Vyčkáme na oficiální předložení celé studie a následně o tom budeme samozřejmě dál jednat," řekl Balský. Památkáři již dříve oznámili, že by uvítali obnovu původního objektu. Firma Snowy Chalet původně slibovala dokončení studie do konce minulého roku. Ještě před příchodem zimy nechala z místa požáru odvézt sutiny a zajistila zbytky kamenných stěn objektu. Petrova bouda shořela 1. srpna. Z celého komplexu tří objektů se podařilo zachránit pouze část obvodových stěn a trafostanici. Hasiči po požáru uvedli, že oheň někdo založil úmyslně. Policie, která požár vyšetřovala pro podezření z trestného činu poškození cizí věci, v polovině září oznámila, že nezjistila pachatele, a vyšetřování případu odložila.  Bouda, která leží v nadmořské výšce 1288 metrů, byla od roku 2008 pro turisty uzavřená. Objekt v posledních letech poškodilo vlhko a vandalové. Podle některých odborníků hrozilo, že se stavba kvůli špatnému technickému stavu zřítí.~zak~kul~efm
Výsledky tenisového turnaje žen v Aucklandu Dvouhra - čtvrtfinále: Kuzněcovová (3-Rus.) - Erraniová (It.) 6:4, 6:3. Semifinálové dvojice: Kerberová - Pennettaová, Kuzněcovová - Čeng Ťie. Čtyřhra - čtvrtfinále: Peschkeová, Srebotniková (1-ČR/Slovin.) - Hamptonová, Wöhrová (USA/Něm.) 6:3, 6:4, Hlaváčková, Hradecká (3-ČR) - Barroisová, Grönefeldová (Něm.) 7:5, 6:4.~spo
Kurzy eura-zahájení-09:00, 4.~bur~bup
Kanadské bodování MS dvacítek vede Kanaďan Stone Edmonton 1. ledna (ČTK) - Kanadský útočník Mark Stone vládne po skončení základních skupin produktivitě mistrovství světa hokejistů do dvaceti let. Devatenáctiletý hráč Brandonu ze zámořské juniorské WHL si připsal ve čtyřech zápasech devět bodů a se sedmi brankami se dělí se Švédem Maxem Fribergem o pozici nejlepší střelce turnaje. Nejlepším nahrávačem je se sedmi asistencemi další Kanaďan Jonathan Huberdeau, jeho spoluhráč Brandon Gormley vede kanadské bodování s pěti body za dvě trefy a tři nahrávky. Nejlepší bilanci účasti při vstřelených a inkasovaných gólech má s devíti kladnými body švédský zadák Oscar Klefbom. Nejtrestanějším hráčem je český útočník Petr Straka, který jako jediný na turnaji dostal trest na pět minut a do konce utkání a celkem nasbíral 27 trestných minut. Brankářským statistikám vládne s úspěšností zákroků 98,67 procenta a průměrem 0,5 inkasované branky na zápas Fin Sami Aittokallio. Rus Andrej Vasilevskij udržel dvakrát čisté konto. Turnaj překoná rekord v návštěvnosti. Na dosavadních 20 zápasů zavítalo 324.012 diváků, v průměru 16.200 na zápas. Rekord zatím drží turnaj v Ottawě z roku 2009, kdy přišlo na 31 utkání 453.282 diváků, v průměru 14.622 na zápas.~spo
Avízo, 6.1.: Briefing Fakultní nemocnice Brno při příležitosti... Brno - 11:15 Briefing Fakultní nemocnice Brno při příležitosti otevření oddělení rooming-in pro nedonošené novorozence. Místo: Fakultní nemocnice Brno, 2. patro pavilonu C2, Obilní trh 11 Pramen: mluvčí nemocnice Anna Mrázová, tel: 532 232 193, e-mail: amrazova@fnbrno.~den~zdr
Tři mrtví při novoročním požáru na Slovensku, tři v Polsku Bratislava/Varšava 1. ledna (ČTK) - Žena a její dvě děti v noci na dnešek uhořely v romské osadě ve východoslovenské obci Huncovce při požáru, který podle matky zemřelé ženy mohla způsobit odpálená petarda. Policie ale příčiny ohně, při němž vzplály čtyři chatrče v osadě, stále vyšetřuje, informovaly slovenské zpravodajské servery. Při požáru uhořela šestadvacetiletá matka a její dvě děti, pětiletá holčička a sedmiletý syn. Požár, který vypukl asi hodinu po silvestrovské půlnoci, likvidovali i hasiči v sousedním Polsku. I tady si oheň vyžádal tři oběti včetně šestiletého dítěte, uvedl polský rozhlas. Další čtyři osoby se z hořícího domu zachránily. Oheň vypukl v rodinném domku v obci Ostrów v Podkarpatském vojvodství na jihovýchodě země. Příčinu je zatím těžké stanovit, řekl rozhlasu Maciej Nowak z hasičské služby.~zak~spl~mag
Uživatelé mobilů poprvé stáhli za týden více než 1 mld aplikací Londýn 4. ledna (ČTK) - Uživatelé mobilních přístrojů si poprvé stáhli za týden více než miliardu aplikací. Podle analytické společnosti Flurry bylo v posledním prosincovém týdnu staženo po celém světě 1,2 miliardy aplikací. Zájem o stahování podpořilo to, že mnoho lidí dostalo nový přístroj jako vánoční dárek a v období vánoc řada firem nabízela na stahování aplikací slevy. Hlavní podíl, téměř poloviční, na vysokém počtu měly Spojené státy, kde si uživatelé stáhli 509 milionů aplikací. Druhá byla Čína s 99 miliony stažení. Následovala Británie (81 milionů), Kanada (41 milionů), Německo a Francie (obě země 40 milionů). Flurry se domnívá, že zájem o nové aplikace letos zrychlí a stahování jedné miliardy aplikací týdně bude již brzy celkem obvyklé. "Při pohledu na rok 2012 Flurry očekává, že prolomení bariéry jedné miliardy stažení týdně se stane běžnější," citovala BBC na svých internetových stránkách z blogu Flurry. Přispívá k tomu hlavně počet přístrojů s operačními systémy iOS od Applu a Android od Googlu. Podle očekávání byly Vánoce pro výrobce mobilních přístrojů, kam se kromě telefonů řadí třeba i tablety, obdobím prudkého růstu. Flurry odhaduje, že na Boží hod bylo aktivováno téměř sedm milionů přístrojů s operačním systémem Android a iPhonů. Apple přesné údaje neuvedl, Google potvrdil, že o vánočním víkendu bylo aktivováno více než 3,7 milionu přístrojů s Androidem.~pit
Těžba ropy v Rusku loni dosáhla nového postsovětského maxima Moskva 2. ledna (ČTK) - Těžba ropy v Rusku loni stoupla o 1,2 procenta a za celý rok dosáhla nového postsovětského maxima. Celoroční průměr těžby vzrostl z předloňských 10,15 milionu barelů za den na 10,27 milionu barelů, oznámilo dnes ruské ministerstvo energetiky. Rusko je největší producent ropy na světě. Moskva loni podpořila domácí těžbu zmírněním daňové zátěže a zprovozněním ropovodu do Číny, uvedlo ministerstvo. Přesto však byl nárůst pomalejší než zvýšení o 2,2 procenta v roce 2010. Rusko má v plánu v tomto desetiletí svou produkci udržovat na úrovni zhruba 510 milionů tun ročně, což odpovídá denní těžbě mírně nad deseti miliony barely. Vývoz ropy v letošním roce by měl zůstat na úrovni 250 milionů tun. Růst těžby loni zajistilo zejména nové ropné pole Vankor, které využívá největší ruský producent Rosněfť a které dosáhlo cílové úrovně produkce 300.000 barelů denně. Pole je hlavním zdrojem ruského vývozu ropy do Číny ropovodem ESPO z východní Sibiře k tichomořskému pobřeží. Ten zatím vede ze Skorovodina do čínského Ta-čchingu a letos chce Rusko dokončit druhou fázi jeho výstavby do tichomořského přístavu Kozmino. Ruská těžba zemního plynu se loni zvýšila o 3,1 procenta na 670,54 miliardy krychlových metrů. Produkce Gazpromu, největšího těžaře plynu v zemi, stoupla jen nepatrně na 509,66 miliardy kubíků, což bylo 1,2 miliardy kubíků nad předloňskou úrovní, uvedlo ministerstvo. Gazprom, který nyní trpí slabou poptávkou v Evropě, chce letos produkci zvýšit na 521 miliard. V roce 2013 by ji chtěl monopolní vývozce plynu dostat na téměř 550 miliard krychlových metrů a vyrovnat úroveň roku 2008. Těžba ropy a plynu je klíčovým odvětvím ruské ekonomiky a představuje přední zdroj příjmů ruské státní pokladny. Rusko je významným dodavatelem ropy i plynu do České republiky. Rusko si v těžbě ropy udržuje náskok před Saúdskou Arábii, přestože ta loni v létě produkci kvůli výpadkům dodávek z Libye dočasně zvedla k deseti milionům barelů denně. Ke konci roku ji však podle průzkumů agentury Reuters snížila zpět směrem k devíti milionům barelů denně.~ene~sur
Avízo, 7.1.: Tříkrálová koleda s moravskou zabíjačkou před... Zlín - 09:30 Tříkrálová koleda s moravskou zabíjačkou před kostelem Panny Marie pomocnice křesťanů. Místo: kostel Panny Marie pomocnice křesťanů, Zlín - Jižní Svahy Pramen: Pavla Romaňáková, tel.~den~spl~mag~sop
FTD: Česko se zajímá o stíhačky Eurofighter německého letectva Berlín 5. ledna (zpravodaj ČTK) - Česká republika se zajímá o koupi starších stíhaček Eurofighter používaných německým vojenským letectvem. Napsal to dnes německý deník Financial Times Deutschland (FTD), podle něhož zájem o osm použitých strojů za několik miliard eur (desítky miliard Kč) projevilo rovněž Bulharsko, Chorvatsko, Slovensko a Rumunsko. Podle FTD se jedná o "téměř nové letouny". Cena úplně nového stroje se podle listu v závislosti na výbavě a dalších doplňkových službách pohybuje mezi 60 až 80 miliony eur (1,5 až dvě miliardy Kč). Česká vláda by měla letos začít řešit budoucnost českého stíhacího letectva po roce 2015, kdy končí nynější pronájem stíhaček Jas-39 Gripen od Švédska. Jednou z možných variant je i nákup starších letounů. Premiér Petr Nečas začátkem prosince řekl, že bude nutné brát v úvahu i horšící se ekonomickou situaci země. Týdeník Ekonom už loni v říjnu napsal, že účast v případném tendru na nové stíhačky pro české letectvo zvažuje evropské konsorcium vyrábějící eurofightery. Chtělo by v něm údajně nabídnout několik strojů Eurofighter Typhoon patřících italskému letectvu.~pol~pod~dpr
Řidič v Kladně po nehodě utekl od těžce zraněné spolujezdkyně Kladno 4. ledna (ČTK) - V Kladně v úterý večer havaroval řidič, který ujížděl před policejní hlídkou. Ve vysoké rychlosti narazil do stromu. Po nehodě se policistům snažil utéci, aniž poskytl pomoc těžce zraněné spolujezdkyni. Policisté ho ale po několika metrech dostihli. Před hlídkou ujížděl kvůli tomu, že má zakázáno řídit motorová vozidla, sdělila dnes ČTK mluvčí kladenské policie Michaela Nováková. Muži s bohatou kriminální minulostí podle ní hrozí až tříleté vězení. Pokud by spolujezdkyně zraněním podlehla, může strávit ve vězení až osm let. Událost se stala kolem 22:00. Policisté si v Americké ulici všimli Renaultu 19 bez registrační značky, který jel vysokou rychlostí do centra města. Rozhodli se ho proto zastavit. Řidič ale nerespektoval jejich výzvu, odbočil a riskantní jízdou ohrožoval ostatní auta. V Unhošťské ulici při odbočování do ulice Generála Píky nezvládl řízení a narazil do stromu. Při kolizi se těžce zranila jednatřicetiletá spolujezdkyně. Z auta ji museli vyprostit hasiči, záchranáři ji v kritickém stavu převezli do pražské motolské nemocnice. Ve vozidle seděl ještě osmnáctiletý mladík, který vyvázl bez vážného zranění. Řidič se dal podle Novákové po nehodě na útek přesto, že ve voze byla zaklíněna těžce zraněná spolujezdkyně a z motoru vycházel dým. Vedle obvinění z maření výkonu úředního rozhodnutí mu tak hrozí i trest za těžké ublížení na zdraví z nedbalosti a neposkytnutí pomoci.~zak~dpr
Benzin v uplynulém týdnu zlevnil, nafta mírně zdražila Praha 2. ledna (ČTK) - Cena nejprodávanějšího benzinu Natural 95 v uplynulém týdnu klesla o tři haléře na 34,69 koruny za litr. Nafta zdražila v průměru o jeden haléř na 35,49 Kč/l. Vyplývá to z údajů společnosti CCS, která ceny pohonných hmot dlouhodobě sleduje. Na začátku roku 2011 byl benzin o zhruba 1,30 Kč/l levnější, nafta se v průměru prodávala o téměř tři koruny levněji. Benzin Natural 95 byl v sobotu nejdražší v Jihomoravském kraji, zde jeho cena stagnovala na 35,21 Kč/l. Následoval Zlínský kraj s cenou 35,11 Kč/l. V Praze tankovali motoristé za 35,06 Kč/l. Nejlevnější benzin byl za 34,14 Kč/l v Jihočeském kraji. V Ústeckém kraji stál litr benzinu 34,38 Kč, v Olomouckém kraji stál o haléř více. Nafta je od října dražší než benzin. V Libereckém kraji v sobotu stála 36,22 Kč/l. Následoval Jihomoravský kraj s cenou 35,92 Kč/l. V Praze stál litr nafty 35,91 Kč. Nejlevnější diesel byl za 35,02 Kč/l v Olomouckém kraji. V Jihočeském kraji stál litr nafty 35,12 Kč.   Průměrné ceny pohonných hmot k 31. prosinci 2011:     Zdroj: CCS lko vju Kraj	Natural 95	Nafta	Celá ČR	34,69	35,49	Hl. m.~mak~che
Ostravská charita převzala azylová zařízení v Novém Jičíně Ostrava 3. ledna (ČTK) - Charita Ostrava začala nově provozovat azylové domy v Novém Jičíně a v místní části města Straníku. Zařízení slouží lidem bez přístřeší a matkám s dětmi v tísni. Dosud se o jejich chod starala organizace Adra. Charita plánuje, že v letošním roce vybuduje v azylovém zařízení pro lidi bez domova denní centrum a hlavně noclehárnu. ČTK to řekl ředitel Charity Ostrava Martin Pražák. "Adra se soustřeďuje hlavně na humanitární pomoc, takže se rozhodla ukončit činnost a předat tuto aktivitu jiné organizaci," vysvětlil Pražák. Charitu Ostrava město vybralo ve výběrovém řízení; podle mluvčí radnice Marie Machkové se ho účastnili tři zájemci o provoz azylových domovů. Podle Pražáka Charita chod zařízení převzala i s bývalými zaměstnanci a další tři pracovníky si vybrala ve výběrovém řízení. "Předpokládáme, že zařízení nebudeme provozovat dlouhodobě, protože cílem Charity Ostrava není žádná expanze, ale opravdu pomoc lidem. Takže v Novém Jičíně vzniká Charita Nový Jičín a předpokládáme, že bychom do roku až dvou let tyto azylové zařízení předali místní organizaci," vysvětlil Pražák. Připomněl, že Charita ve městě dosud přímé zastoupení neměla, protože původně chyběli zájemci o charitativní činnost. "Poslední tři roky se v rámci farnosti objevilo větší množství dobrovolníků, kteří usilovali o to, aby charita vznikla," dodal Pražák. Podle něj jsou objekty ve vlastnictví města a jsou v poměrně dobrém technickém stavu. Charita tak s rozvojem nových služeb počítá spíše jen s menšími stavebními úpravami. Město bude na chod zařízení přispívat stejnou částkou jako dosud - 1,4 miliony korun investuje do provozu a 245.000 korun dá na údržbu majetku. Na vybudování noclehárny a denní místnosti město počítá s 265.000 korunami.~sop
V Brnkách u Prahy shořela chata s kůlnou, někdo je zapálil Brnky (u Prahy) 5. ledna (ČTK) - V Brnkách u Prahy někdo ve středu večer zapálil chatu a podsklepenou kůlnu. Obě stavby zcela shořely. Majiteli vznikla škoda půl milionu korun, sdělila dnes ČTK mluvčí středočeských hasičů Lenka Kostková. Případ byl hlášen kolem 21:00, požár hasiči zlikvidovali zhruba po dvou hodinách. Při jejich příjezdu byly obě dřevěné stavby zcela v plamenech. Při zásahu nebyl nikdo zraněn, případ vyšetřuje policie, dodala mluvčí. Hasiči v noci na dnešek zasahovali také u požáru neobydleného rodinného domu v Kochnově na Benešovsku. Plameny v tomto případě napáchaly škodu za 600.000 korun.~zak
Dříve tajný bunkr v Třešti na Jihlavsku je k pronájmu Třešť (Jihlavsko) 3. ledna (ČTK) - Odtajněný objekt takzvaného bunkru S-7 v Třešti na Jihlavsku hodlá Zařízení služeb pro ministerstvo vnitra, které ho spravuje, nabídnout ke komerčnímu pronájmu. Mohl by sloužit například jako skladiště. Cena za pronájem by se mohla pohybovat přibližně mezi 400 až 500 korunami za čtvereční metr ročně. Novinářům to dnes řekl ředitel Zařízení služeb pro ministerstvo vnitra Tomáš Homola. Prodej je podle Homoly krajní možností, o případné ceně však odmítl spekulovat. Důvodem odtajnění objektu jsou úspory. Náklady na údržbu a revizní zkoušky zařízení dosahují ročně přibližně čtyř milionů korun. "Při hledání úspor jsme navrhli odtajnění objektu a komerční využití celého areálu. V původním režimu ho nebylo možné využívat ani jako skladiště," uvedl Homola. Donedávna utajovaný areál stojí na okraji Třeště mezi rybářskými sádkami a zámeckým parkem. Objekt měl podle Homoly sloužit jako operační středisko civilní obrany, mohlo v něm pracovat kolem 250 lidí. Byl vybudován v 70. letech minulého století. Areál byl stavěn v utajení. Kolaudace se uskutečnila v roce 1974. Tehdy byl bunkr ve správě Krajského národního výboru Jihomoravského kraje, od roku 2002 přešel pod Zařízení služeb pro ministerstvo vnitra. "Podle mých informací nebyl nijak využíván, snad tady proběhlo jedno cvičení," podotkl Homola. Před několika lety se uskutečnila oprava některých částí budovy za zhruba pět milionů korun. Čtyřpodlažní objekt se dvěma podzemními patry je ve velmi dobrém stavu, stará se o něj na částečný úvazek šest lidí a čtyři pracovníci ostrahy. Každé podlaží má rozlohu 1480 čtverečních metrů. V areálu také jsou garáže a několik dalších provozních budov. Objekt si dnes prohlédl třešťský starosta Vladislav Hynk. "Léta jsem chodil okolo, ale nevěděl jsem, co je uvnitř," svěřil se novinářům. O případném využití městem budou podle něj diskutovat zastupitelé. "Osobně si však nedokážu představit, jak bychom areál použili," dodal. V podzemní části, kde je kromě technického zázemí například i zachovalá historická kolíková ústředna, by mohlo podle Hynka být třeba muzeum. Podle serveru iDnes.cz se v minulosti zvažovalo využití bunkru S-7 pro potřeby Národního digitálního archivu, ale tento projekt se neuskutečnil.~zak~sta
V Brně se na úřadech práce tvořily dnes fronty Brno 2. ledna (ČTK) - Novinky ve vyplácení dávek spojené se sociální reformou přinesly dnes dopoledne fronty na pracovištích Úřadu práce v Brně. Fronty se na některých místech tvořily už v sedm hodin ráno. Přišly i stovky nezaměstnaných, řekl ČTK ředitel Krajské pobočky úřadu práce v Brně Jana Marek. Fronty byly například v Králově Poli, kam chodí zdravotně postižení. Situace tam byla podle Marka ráno "velmi divoká". "Do desíti hodin vyřešili naši pracovníci 150 klientů, což je velké číslo," uvedl Marek. Podle něj zaměstnanci úřadu chodili mezi lidmi a rozdávali jim formuláře už ve frontách. "Ne každý z žadatelů je ze situace nadšený, většina se ale chová slušně a situaci chápe," uvedl Marek. Mezi lidmi podle něj zavládla zbytečná panika a někteří si neuvědomili, že na úřad mohou chodit každý den v týdnu. "Situace se postupně uklidní," myslí si Marek. Kromě žadatelů o dávky přišlo dnes v Brně i velké množství nezaměstaných. Jen dopoledne jich bylo v Brně více než 500. "S žadateli o dávky se naštěstí moc nemísí. Myslel jsem, že to bude horší," uvedl Marek. V Česku dnes začíná platit část sociální reformy. Mění rodičovskou, příspěvky pro postižené i pravidla pro nezaměstnané. Všechny dávky a podpory budou vyplácet jen úřady práce. Zatímco podle ministerstva práce mají kroky vést ke zjednodušení a zlepšení situace i k úsporám výdajů za administrativu, podle odborů a opozice jsou to v podstatě jen škrty a šetření. Peníze od státu potřebným začaly od nynějška vyplácet úřady práce. Podle kritiků se systém měnil narychlo a úředníci nový způsob vyplácení dávek a nápor příjemců nezvládnou.~sop
Upozornění, 5.1.: TK ČSSD. Hlavní témata: ústavní stížnost na... Praha - 14:00 TK ČSSD. Hlavní témata: ústavní stížnost na vládní reformní zákony, přímá volba prezidenta. Zúčastní se předseda strany Bohuslav Sobotka, předseda poslaneckého klubu Jeroným Tejc a předseda senátorského klubu Petr Vícha.~pol~pod~prg
Policie zadržela v Brně muže, kterého podezírá z brutální vraždy Brno 5. ledna (ČTK) - Brněnská policie zadržela muže, kterého podezírá z vraždy. Oběť prý udusil, polil benzínem a zapálil. Zohavené tělo mrtvého 43letého muže nahlásil jeho nálezce policii na Silvestra. Pachateli hrozí až 18 let vězení, řekl dnes novinářům kriminalista z jihomoravské policie Antonín Hrdlička. Podle něj se zadržený k činu doznal. Vražda se stala 25. prosince. Důvodem konfliktu byla zřejmě dvaadvacetiletá žena, která je stíhána na svobodě a která byla podle policie v době vraždy ve vedlejší místnosti. Dvojice mrtvolu podle vyšetřování zabalila do potravinářské fólie a prostěradla a kolem třetí hodiny ráno na druhý svátek vánoční snesla před dům a naložila do auta. "Pachatel se chtěl těla zbavit, a odvezl ho proto na odlehlé místo poblíž Podolí u Brna," uvedl Hrdlička. Vrah se mezitím zastavil na čerpací stanici, kde koupil benzin, kterým posléze tělo polil a pak zapálil, dodal. Zohavené tělo našel kolemjdoucí až na Silvestra. Za další dva dny kriminalisté obviněného zadrželi. Podle policistů trest hrozí i ženě. Může jít do vězení až na čtyři roky, zatím je vyšetřována na svobodě. Muž je ve vazbě. Momentálně je dlouhodobě nezaměstnaný, žena je na mateřské dovolené. Policisté dnes nechtěli upřesnit, jaký byl vztah mezi údajným vrahem a obětí. Uvedli pouze, že se znali. "Byl mezi nimi konflikt, v němž figuruje žena. Panovala mezi nimi nevraživost a v minulosti se párkrát potkali," uvedl Hrdlička. Kauza je další brutální vraždou, která se loni stala v regionu. Známý je případ místostarosty Brna-Židenic Aleše Vytopila (ODS). Zavražděn byl loni v září. Pachatelé muži po činu uřízli hlavu a hodili ji do vody. Ostatky zakopali nedaleko Moravského Krumlova. Z vraždy byl obviněn pětatřicetiletý bývalý přítel Vytopilovy milenky a sedmačtyřicetiletá exmanžela obviněného.~zak
Úrokové sazby na mezibankovním peněžním trhu 2.~bur~bup
Silvestrovské oslavy na Vysočině provázely potyčky a nehody Jihlava 1. ledna (ČTK) - Silvestrovské oslavy na Vysočině provázely hlavně menší potyčky a dopravní nehody. Zdravotnická záchranná služba ošetřila 23 úrazů. Při nehodě u Olešně na Pelhřimovsku byl vážně zraněn řidič osobního auta. Poklidnou noc měli hasiči, likvidovali jen dva požáry dřevin. První dítě se letos narodilo v havlíčkobrodské nemocnici, jeho matka je ale z Prahy. Prvním novoročním občanem Vysočiny je Ema, která přišla na svět v Jihlavě. Policisté na Vysočině řešili od silvestrovského rána 118 případů, většina oznámení byla přijata v noci. V kraji se stalo 13 dopravních nehod, při nichž byl jeden člověk zraněn těžce a další tři vyvázli s lehčím poraněním. Silvestrovské oslavy naplno zaměstnaly zdravotnickou záchrannou službu. Za 12 hodin měli záchranáři 77 výjezdů, jindy jich bývá do 50. Dva lidé se lehce zranili zábavní pyrotechnikou. Na jihlavské protialkoholní stanici nocovalo osm lidí. Prvním občanem Vysočiny roku 2012 je Ema Hlízová z Jihlavy, narodila se v 04:06 v tamní porodnici. Holčička váží 3,2 kilogramu a měří 50 centimetrů. V havlíčkobrodské nemocnici se ve 02:50 narodil chlapeček Jorik Walter. Ve zbývajících třech porodnicích na Vysočině do 07:00 žádný porod nebyl.~zak~zdr~spl~mag~sop
Tesco v Česku zprovozní internetový obchod s potravinami Praha 5. ledna (ČTK) - Maloobchodní společnost Tesco v pátek zprovozní internetový obchod s potravinami a drogistickým zbožím, který bude prozatím určený pro zákazníky z Prahy a okolí. Obchodní řetězce nabízející zboží každodenní spotřeby zatím na tuzemském trhu internetové obchody neprovozují. Na internetu prodávají zboží například sítě prodejen, které se specializují na elektroniku či sportovní potřeby. Mluvčí společnosti Tesco Stores ČR Eva Karasová dnes ČTK řekla, že nový internetový obchod bude mít v nabídce 20.000 položek a Tesco tuto formu prodeje hodlá postupně rozšířit po celém Česku. Provoz internetového obchodu bude mít vždy na starost vybraný hypermarket, který zajistí dodávky objednaného zboží ve své spádové oblasti. Obliba internetových obchodů v posledních letech rychle roste. Útraty Čechů v tuzemských internetových obchodech loni podle odhadu Asociace pro elektronickou komerci vzrostou až na rekordních 37 miliard korun, což je o čtyři miliardy korun více než v roce 2010. Lidé na internetu pořizují především domácí spotřebiče, elektroniku a oblečení. Hlavním důvodem využití internetových obchodů je nejen obvykle nižší cena zboží, ale také pohodlí a úspora času. Společnost Tesco Stores ČR vstoupila na tuzemský trh v roce 1996. V současné době v Česku provozuje kolem 210 obchodů, 18 čerpacích stanic a sedm obchodních center.~obo~pit~ptr~efm
Mezibankovní eurové sazby Euribor 2. ledna Brusel 2. ledna (ČTK) - Mezibankovní eurové zápůjční sazby Euribor, vypočítávané Evropskou bankovní federací (EBF) na základě údajů od 57 evropských bank. Euribor je konkurenčním produktem vůči sazbám Euro Libor, poskytovaným Britskou asociací bankéřů (BBA) na základě kotací u 16 bank sídlících v Londýně.   Kotace Euribor 2.~bur~eur~bup
MF plánuje kvůli schodku rozpočtu vydat dluhopisy za 101 mld. Kč Praha 1. ledna (ČTK) - Ministerstvo financí chce letos vydat kvůli krytí schodku státního rozpočtu dluhopisy za 101,3 miliardy korun. Vyplývá to z návrhu zákona o státním dluhopisovém programu na úhradu části rozpočtovaného schodku státního rozpočtu České republiky na rok 2012, který byl zveřejněn na vládních internetových stránkách. Zákon, který vláda projednává zpravidla v lednu, umožňuje splatnost dluhopisů až 55 let. Návrh, který ministerstvo financí předkládá každoročně, vychází ze zákona o státním rozpočtu pro letošní rok, který počítá se schodkem 105 miliard korun. "Navrhovaný zákon vychází z vládního návrhu zákona o státním rozpočtu na rok 2012, je technické povahy a jeho schválení je nezbytným předpokladem pro vydání státních dluhopisů ke krytí části rozpočtovaného schodku státního rozpočtu na rok 2012," uvedlo MF. Schodek státního rozpočtu je podle zákona o státním rozpočtu kromě státních dluhopisů financován úvěry od Evropské investiční banky a změnou stavu na účtech státních finančních aktiv. MF v materiálu upozornilo, že kvůli zvýšení zůstatků na účtech státních finančních aktiv bude celková výpůjční potřeba 107,2 miliardy korun. Částka tak bude vedle vydání dluhopisů financována úvěry od Evropské investiční banky do 5,9 miliardy korun. Státní dluh České republiky se zvýšil ke konci loňského září na 1,457 bilionu korun. Za celý rok 2011 by měl dluh podle odhadů MF stoupnout na 1,495 bilionu korun. Data zveřejní úřad 9. ledna. Celkově si chce MF v letošním roce půjčit podle Strategie financování a řízení státního dluhu na rok 2012 až 243,4 miliardy Kč.~mak~zak
Angličan zadržený na Kostarice kvůli vraždě Češky, bral drogy San José 1. ledna (ČTK) - Brit, který byl v Kostarice ve středu zatčen kvůli podezření z vraždy mladé Češky, je podle britského tisku Alfred Alexandros Mill Saunders. Je mu 20 let a je zřejmě synem známého londýnského psychoanalytika, napsal dnes list The Telegraph. Podle kostarického tisku byl Saunders zřejmě podle vlivem drog. Žena byla ubodána 15 ranami nožem do obličeje, krku a hrudníku. Podle předběžných policejních zpráv mohl být útok na ni sexuálně motivován. Saunders policistům řekl, že si na nic nepamatuje. Zůstává ve vazbě a je vyšetřován. Češka stanovala spolu s dalšími mladými lidmi na pozemku farmy, jejímž majitele je Brit. Ten ve středu pozdě večer slyšel křik a když se přiblížil ke stanu, v němž Češka byla, vycházel z něj Saunders. Oblečení i tvář měl potřísněnu krví. Majitel ho zadržel a s pomocí své ženy svázal. Usedlost je poblíž města Finca La Libertad poblíž hranic s Nikaraguou. Saunders tam přišel den před vraždou. Policejní velitel Johnny Morales řekl, že není jasné proč. "Ukázal se tam den před incidentem, neměl žádné zavazadlo, pouze šaty, které měl na sobě. Myslíme si, že přišel z Nikaraguy. Z jeho pasu jsme zjistili, že hodně cestoval, že byl v Mexiku i v Číně. Majitel farmy říká, že ho nezná a že mu nenabídl dobrovolnickou práci. Jemu i manželce mu ho prý bylo líto, půjčili mu stan a dovolili mu zůstat," řekl Morales. Farma leží poblíž hojně navštěvovaného národního parku, v němž se nachází sopka a deštný prales. Je ve velmi odlehlé oblasti a není na ní telefon a nemá ani poštovní službu. Nabízí turistické pobyty, při nichž mohou lidé pracovat na farmě, která hospodaří ekologickým způsobem. Místní tisk původně o majiteli farmy hovořil jako o Italovi a o Angličanovi jako o účastníkovi dobrovolnického programu.~zak
Do sbírky se v Moravskoslezském kraji zapojí tisíce koledníků Ostrava 2. ledna (ČTK) - Přibližně 7000 koledníků se v ostravsko-opavské diecézi zapojí do celostátní Tříkrálové sbírky, která potrvá až do 14. ledna. V minulém roce se v Moravskoslezském kraji vybralo rekordních více než 12 milionů korun. Z výtěžku chtějí jednotlivé charity podpořit především služby pro seniory, nemocné a handicapované nebo lidi bez domova či aktivity pro děti. Novinářům to dnes řekl ředitel Diecézní charity ostravsko-opavské Lukáš Curylo. "Tři králové, jejichž postavy jsou zvýrazněny mnohdy zajímavými kostýmy, se stávají pro širokou veřejnost symbolem doby vánoční a symbolem pomoci potřebným. Věříme, že tento rok se nám podaří opět posunout pomyslnou hranici výtěžku," uvedl Curylo. Na podporu z Tříkrálové sbírky bylo letos v regionu vybráno celkem 61 projektů. Podle ředitele Charity Ostrava Martina Pražáka budou v krajském městě peníze ze sbírky využity například na stavební úpravy Charitního domova sv. Zdislavy, v němž žijí matky s dětmi v tísni, nebo na pomoc lidem bez přístřeší. Část finančních prostředků poputuje také na podporu chráněných dílen a nově zřízeného chráněného bydlení. "Určitě převažují pozitivní zkušenosti. Lidé rádi přivítají koledníky a je to nejen příležitost pro podporu sociálních a zdravotních aktivit, ale i příležitost pro setkání s malými dětmi, které přinášejí do domů radost a pokoj," podotkl Pražák. Kolednickou skupinu zpravidla tvoří tři dětští koledníci v doprovodu dospělého. Vedoucí charitních kolednických skupinek budou mít zapečetěnou plastovou pokladničkou s logem Charity a průkazku, která je opravňuje k nakládání s pokladničkou. Čísla na průkazce a pokladničce se musí shodovat. Tříkrálová sbírka se letos koná již podvanácté a je největší sbírkovou akcí v České republice.~sop
MfD: Kontroly v centru Olomouce odhalily už 25 rizikových domů Olomouc 3. ledna (ČTK) - Počet potenciálně nebezpečných domů v centru Olomouce, na které upozornili kontroloři stavebního úřadu, narůstá. Na konci loňského listopadu jich bylo deset, nyní 25. Kontroloři se pustili do revize domů po tragédii, při níž loni v říjnu v ulici 8. května pod zřícenou štítovou zdí zemřela žena. Seznam problematických domů by měl být kompletní na konci února, zůstává však tajný. Informuje o tom dnešní olomoucká příloha Mladé fronty Dnes. "S majiteli vytypovaných objektů, na nichž nás něco zarazilo, jednáme. Je jejich povinností se o vlastní dům postarat a případně jej zabezpečit. Nyní je takových budov kolem 25. Až další prohlídky a měření statika ukážou, zda a do jaké míry jsou skutečně nebezpečné," řekla MfD Marcela Buiglová z oddělení pozemních staveb magistrátu. Doplnila, že většina dosud odhalených závad se týkala nedostatků na fasádách. Závěr prohlídek domů v městské památkové rezervaci mají kontroloři stavebního úřadu naplánovaný na konec února. Otázka, zda poté zatím tajný seznam budov zveřejní, zůstává otevřená. "Jednání s jejich majiteli nejsou veřejná. Osobně nemám v plánu něco konkrétního zveřejnit. Vlastníky nemovitostí, u kterých by odborná analýza zjistila, že je navzdory vzhledu fasády vše v pořádku, by to mohlo i poškodit," uvedla Buiglová. Ne všichni majitelé vytypovaných domů se stavebním úřadem spolupracují. "Po našem upozornění by si měli najmout statika, aby jejich nemovitost prověřil. Již jsme se ale v této situaci setkali i s odmítnutím. Na místo tak přijde náš odborník," řekla Buiglová.~pol~pod~sta~zak
Avízo, 5.1.: TK, v rámci které bude představen zcela nový... K.Vary - 09:30 TK, v rámci které bude představen zcela nový projekt Asociace Záchranný kruh. Místo: v učebně Územní zdravotnické záchranné služby Karlovarského kraje.~den~zdr~pol~pod
Avízo, 17.1.: TK otevření jihlavské poradny Bílého kruhu... Vílanec (Jihlavsko) - 14:00 TK k otevření jihlavské poradny Bílého kruhu bezpečí. Hostem bude prezidentka Bílého kruhu bezpečí Petra Vitoušová. Od 16:00 slavnostní otevření poradny v Jihlavě (Žižkova 13). Místo: Mlýnhotel Pramen: vedoucí poradny Antonín Křoustek, tel.~den~zak~sop
Japonský automobilový trh se loni propadl o 15 procent Tokio 5. ledna (ČTK) - Prodej automobilů v Japonsku v prosinci třetí měsíc za sebou výrazně rostl. Za celý loňský rok se však tamní trh kvůli výpadkům produkce v důsledku zemětřesení v Japonsku a záplav v Thajsku propadl o více než 15 procent a byl nejslabší za více než čtyři desetiletí. Plyne to z dnešních údajů Japonského sdružení automobilových prodejců (JADA). V prosinci prodej standardních osobních aut vzrostl meziročně o 23,5 procenta na 221.960 vozů. Odbyt všech automobilů včetně kategorie minivozů se zvýšil o 21,3 procenta na 349.206 vozů. Celkový prodej za rok 2011 klesl o 15,1 procenta na 4,210 milionu a bez minivozů se propadl o 16,7 procenta na 2,689 milionu. To byla nejnižší úroveň od roku 1968, kdy se údaje o prodeji vozů v Japonsku začaly zpracovávat. Prodeje na japonském trhu silně klesaly od počátku roku a měsíční propady o více než 30 procent vykazovaly od březnového zemětřesní a ničivé přílivové vlny v průmyslové oblasti na sever od Tokia. V září se propad díky obnovení domácí produkce zastavil a od října trh roste meziročními tempy přes 20 procent. Prodej osobních a lehkých užitkových automobilů na americkém trhu se loni podle středečních údajů zvýšil o deset procent na 12,8 milionu vozů. Nejhůře v USA dopadly japonské automobilky Toyota a Honda, které kvůli výpadkům produkce utrpěly celoroční pokles odbytu o sedm procent. JADA předpokládá, že silný růst prodeje automobilů bude pokračovat i letos, dopomůže k tomu prodloužení vládních daňových pobídek k nákupům úspornějších vozů a nastartování nového programu pobídek, řekl činitel JADA agentuře Reuters.~str~aut~obo
Avízo, 4.1.: Zlínský primátor navštíví prvního občánka města... Zlín - 10:00 Zlínský primátor navštíví prvního občánka města narozeného ve zlínské nemocnici. Místo: porodnice, areál nemocnice, Havlíčkovo nábřeží 600 Pramen: mluvčí nemocnice Karla Havlíková, tel.~den~sop~zdr
V Benešově řidič usmrtil chodkyni, údajně se nevěnoval řízení Benešov 5. ledna (ČTK) - V Benešově ve středu srazil řidič osobního auta jednaosmdesátiletou chodkyni. Utrpěla těžká zranění, kterým později podlehla. Podle policie se pětasedmdesátiletý řidič nevěnoval řízení a ženu přehlédl. Čelí podezření z usmrcení z nedbalosti, sdělila dnes ČTK mluvčí benešovské policie Diana Škvorová. Událost se stala před 09:00 na křižovatce Hodějovského a Máchovy ulice u podchodu pod železniční tratí. Muž se podle policie dostatečně nevěnoval řízení a přehlédl seniorku, která zleva přecházela vozovku mimo vyznačený přechod pro chodce. Žena při střetu přepadla přes kapotu vozidla a hlavou narazila do čelního skla. Vrtulník záchranné služby ji přepravil do pražské motolské nemocnice, kde zraněním podlehla. Policie řidiče podezírá z přečinu usmrcení z nedbalosti, uvedla Škvorová. Řidič podle ní před jízdou nepil alkohol.~dpr~zak
Upozornění, 4.1.: Hostem pořadu Fakta Barbory Tachecí bude... Praha - 17:50 Hostem pořadu Fakta Barbory Tachecí bude překladatel, písničkář a předseda českého PEN klubu Jiří Dědeček. Místo: televize Prima Pramen: PR koordinátor TV Prima Václav Mazánek, tel.: 266 700 390, e-mail: Vaclav.Mazanek@iprima.~kul~med~prg
Novou tiskovou mluvčí České televize je Michaela Fričová Praha 3. ledna (ČTK) - Novou tiskovou mluvčí České televize (ČT) je ode dneška Michaela Fričová (31). Ve funkci nahradila Ladislava Štichu, který z ČT odchází. Fričová nastupuje do pozice tiskové mluvčí se zkušenostmi ze stejné funkce v televizi Nova. ČTK to sdělila ředitelka komunikace ČT Daniela Němcová. "Jsem velmi rád, že můžeme navázat na naši předchozí spolupráci v oblasti televizního vysílání a pevně věřím, že se nám s novým týmem komunikace podaří posílit u diváků a veřejnosti vnímání České televize jako důležité a respektované veřejné instituce," uvedl k oznámení generální ředitel České televize Petr Dvořák. Od 1. ledna 2012 zároveň vznikl nový útvar Vnější a vnitřní komunikace, pod který bude spadat komunikace s novináři a odbornou veřejností, vnitřní komunikace, ale také Divácké centrum a charitativní činnost České televize. Tento útvar řídí Daniela Němcová, která přichází z pozice ředitelky Komunikace Českých aerolinií. Michaela Fričová působila před nástupem do televize Nova, kde vedla tiskové oddělení a reprezentovala společnost z pozice tiskové mluvčí, jako novinářka. V odborném týdeníku Marketing&Media se věnovala tématům z oblasti audiovizuálních médií, předtím pracovala jako redaktorka časopisu Týden. Vystudovala žurnalistiku a mediální studia na Fakultě sociálních věd Karlovy univerzity v Praze a na University of Glamorgan ve Velké Británii. Šticha začal za ČT mluvit v roce 2007, za vedení Dvořákova předchůdce Jiřího Janečka. V ČT v roce 1993 začínal jako redaktor domácího zpravodajství, v roce 2000 se stal reportérem TV Nova, posléze pracoval jako mluvčí ministra obrany, pak Vojenského zpravodajství.~med
Marocký král jmenoval novou vládu premiéra bin Kiráního Rabat 3. ledna (ČTK) - V Maroku dnes král Muhammad VI. jmenoval novou vládu pod vedením premiéra Abdalláha bin Kiráního. Umírněná islamistická Strana spravedlnosti a rozvoje (PJD), které bin Kirání předsedá, vyhrála listopadové volby a její ministři budou zastávat jedenáct z celkem třiceti ministerských postů. Bin Kirání se stal premiérem v souladu s novou ústavou, která předpokládá, že místo předsedy získá strana s nejvíce odevzdanými hlasy v parlamentních volbách. Vítězná PJD, která byla dlouho opoziční stranou, získala 107 křesel, ostatní koaliční strany dohromady 110 křesel. Koaliční vládu tvoří PJD, konzervativní Strana nezávislosti (Istiklál), centristicko-liberální Lidové hnutí (MP) a bývalá komunistická Strana pokroku a socialismu (PPS). Předčasné volby byly jedním z výsledků reformy ústavy, schválené v červencovém referendu. Podnět k těmto krokům dal marocký král ve snaze zastavit protivládní protesty, které v Tunisku a Egyptě vedly ke svržení režimu. Podle novelizované ústavy by měl král část svých pravomocí předat zvoleným činitelům, konkrétně například výkonná moc by měla být přesunuta na vládu. Panovník ale bude nadále předsedat zasedáním vlády a ponechal si i poslední slovo v otázkách náboženství a armády či kontrolu soudů. Bin Kirání, který byl zvolen předsedou strany v roce 2008, prosazuje umírněnou promonarchistickou politiku. Opakovaně vyjádřil podporu králi, i když jeho straničtí kolegové by upřednostňovali panovníka s méně pravomocemi.~for~pol
Na Liberecku sněží, kamiony v Kořenově stojí Liberec 5. ledna (ČTK) - V Libereckém kraji dnes hustě sněží. Už brzy ráno měli řidiči kamionů problémy na silnici směrem na Harrachov a do Polska a dá se očekávat, že bude komplikací přibývat. Sněžit by mělo i v nižších polohách, řekl ČTK hlavní dispečer krajské společnosti Silnice LK Pavel Pospíšil. Na silnici číslo deset už stojí kamiony například v Kořenově u bývalé Údolní boudy a dopravu na místě řídí policie. Na celnici v Harrachově navíc zůstal stát kamion s poruchou, který omezuje průjezd. "Dá se očekávat, že doprava během dne projde zatěžkávací zkouškou, protože intenzívní sněžení má trvat zhruba do 12:00. Odpoledne už by mělo ustávat," dodal dispečer. Řidičům při jízdě radí velkou opatrnost. Na vozovkách bude nový nebo rozbředlý sníh a posyp bude sněhová nadílka překrývat. "Hrozí, že v nejkrajnějších případech přestaneme sypat a budeme silnice jen pluhovat," řekl Pospíšil. To se ale netýká rychlostní silnice R35 a silnic první třídy. Dopravu v Libereckém kraji dnes také může zkomplikovat vítr. Na horách by podle meteorologů mohl dosáhnout síly vichřice. Komplikace se v ranních hodinách objevily i na železnici. Na trati mezi Tanvaldem a Velkými Hamry na Jablonecku zastavil kolem 08:30 dopravu spadlý strom. Podle prvních informací by ale zřejmě nemělo jít o vážný problém.~met~dpr
Silvestrovský týden strávily na horách desítky tisíc lyžařů Špindlerův Mlýn (Trutnovsko) 1. ledna (ČTK) - Silvestrovský týden strávily v horských střediscích Krkonoš a Orlických hor desítky tisíc milovníků zimních sportů. Po oblevě, která hory zasáhla na Štědrý den, se sněhové podmínky zlepšily a na sjezdovkách leží až 80 centimetrů sněhu, zjistila dnes ČTK. "Od 26. do 30. prosince připadlo až 35 centimetrů prachového sněhu, podmínky na sjezdovkách se výrazně vylepšily," řekl ČTK například Petr Hynek z lyžařského areálu Černá hora v Janských Lázních na Trutnovsku, kde mezi svátky každý den lyžovalo několik tisíc lyžařů. "Ve špičkách se tvořily až půlhodinové fronty, potom se však lyžaři rozjeli do různých částí areálu a fronty byly menší," řekl Hynek. Dodal, že dnes dopoledne se na Černé hoře lyžovalo bez front. Spokojeni s návštěvností jsou také vlekaři z lyžařského areálu Říčky v Orlických horách, do kterého mezi svátky dorazily každý den až tři tisíce lyžařů. "S návštěvností jsme spokojeni, sněhové podmínky se v posledních dnech výrazně zlepšily, pokračujeme v zasněžování technickým sněhem," řekl ČTK Milan Trojek z lyžařského areálu v Říčkách. Zatímco na silvestrovský týden byla drtivá většina ubytovacích kapacit v horských střediscích obsazena, na leden a únor je možné si z nabídky penzionů a hotelů vybírat. "První lednový týden tady ještě zůstávají Rusové a Poláci, ubytovací kapacity jsou obsazeny zhruba ze 70 procent, ale rozhodně již je volněji," řekl dnes ČTK Martin Jandura z informačního centra ve Špindlerově Mlýně na Trutnovsku. Podle něj po silvestrovském týdnu mnozí ubytovatelé také snížili ceny, ve Špindlerově Mlýně je nyní možné sehnat ubytování se snídaní od 400 korun za osobu a noc. Na hřebenech Krkonoš leží zhruba 56 centimetrů sněhu, dnes ráno se teploty pohybovaly pod bodem mrazu, kvůli mlze byla snížená dohlednost na zhruba 200 metrů. V lavinových katastrech platí druhý stupeň lavinového nebezpečí z pětibodové stupnice. V Orlických horách leží 45 centimetrů sněhu, ráno mrzlo, bylo zataženo a na hřebenech byla mlha.~met~spl
Deník ekonomických událostí na 2. ledna ------------------------------------------------------------  Přehled ekonomických událostí z centrálního, regionálního a zahraničního deníku ČTK Události ze světa zábavy a životního stylu jsou označeny MAG ------------------------------------------------------------  Všechny časy jsou uvedeny v SEČ (SELČ)   ČR   Praha Společnost Markit Economics zveřejní index nákupních manažerů ČR za prosinec.   STŘEDOČESKÝ Zatím bez aktualit.   JIHOČESKÝ Zatím bez aktualit.   PLZEŇSKÝ Zatím bez aktualit.   KARLOVARSKÝ Zatím bez aktualit.   KRÁLOVÉHRADECKÝ Zatím bez aktualit.   PARDUBICKÝ Zatím bez aktualit.   ÚSTECKÝ   Ústí n.L. Bude zveřejněna konečná zpráva o nedávno dokončeném vypořádání majetku Československé plavby labské (ČSPL). Místo: úřední deska Krajského soudu   LIBERECKÝ Zatím bez aktualit.   VYSOČINA Zatím bez aktualit.   JIHOMORAVSKÝ Zatím bez aktualit.   OLOMOUCKÝ Zatím bez aktualit.   MORAVSKOSLEZSKÝ Zatím bez aktualit.   ZLÍNSKÝ Zatím bez aktualit.~den
Dacia přestala v Česku nabízet levný sedan Logan Praha 5. ledna (ČTK) - Rumunská automobilka Dacia, která patří pod Francouzský Renault, přestala na českém trhu nabízet sedan Logan, jenž před sedmi lety obohatil trh nejlevnějších aut. Důvodem je malý zájem. Uvedl to server Vybermiauto.cz. Podle statistiky Svazu dovozců automobilů si Logan loni za 11 měsíců koupilo 30 zákazníků, v listopadu pak jen jeden. Na internetových stránkách prodejce pak již Logan sedan není v nabídce. Dacia nabízí pouze kombi Logan MCV, užitkové Logan Pick-Up a Logan Van a novější osobní model Sandero. Cena modelu ke konci kariéry začínala na 159.900 Kč, což z něj v poslední době dělalo druhé nejdostupnější nové auto na českém trhu. Většina zákazníků dávala přednost ještě levnějšímu, z hlediska velikosti srovnatelnému a kvalitněji vyhlížejícímu Renaultu Thalia, který patří stejně jako Dacia Logan mezi malé sedany. Přes první plány prodávat Logan pouze na méně rozvinutých trzích se velmi dobře uchytil i v nejbohatších státech. Například v Německu ale jeho prodej skončil už loni na jaře. Ukončením prodeje Loganu v Česku podle serveru téměř vymírá kategorie malých sedanů, tedy čtyřdveřových aut s velkým kufrem, ale malým přístupem do něj prostřednictvím víka. Kromě Renaultu Thalia se na českém trhu prodává už jen Chevrolet Aveo.~str~aut
Deník zahraničních událostí na 2. ledna ------------------------------------------------------------  Přehled zahraničních událostí Ekonomické aktuality jsou označeny ES, události ze světa zábavy a životního stylu MAG ------------------------------------------------------------  Všechny časy jsou uvedeny v SEČ (SELČ)   Káhira (Egypt) ..... Bude se konat další stání procesu, v němž je bývalý egyptský prezident Husní Mubarak obviněn ze spoluúčasti na zabití stovek demonstrantů. Hrozí mu trest smrti.   USA ..... Americký prezident Barack Obama by se měl vrátit z vánoční dovolené na Havaji do Washingtonu.~den
UniCredit nabídne nové akcie se slevou asi 43 procent Milán 4. ledna (ČTK) - Největší italská banka UniCredit potřebuje zvýšit základní jmění o zhruba 7,5 miliardy eur (asi 192,6 miliardy Kč), aby byla schopna plnit přísnější požadavky na kapitálovou přiměřenost. Banka podle agentury Reuters uvedla, že nové akcie bude současným vlastníkům nabízet v ceně 1,943 eura za kus, což je sleva asi 43 procent vůči ceně, na kterou by majitelé jinak měli nárok. Správní rada banky dnes ráno jednala o podmínkách, za kterých bude akcie vydávat v rámci rights issue, tedy takzvané nárokové emise. Ta je určena akcionářům, kteří už akcie banky vlastní. Sleva z teoretické tržní ceny nárokových akcií je vypočtena z oficiální ceny akcií registrované 3. ledna a mimo jiné odráží současnou situaci na trzích. UniCredit nabízí dvě nové kmenové akcie za každou kmenovou nebo spořicí akcii, kterou už akcionáři drží. Italské bance hrozí, že jí podle nových pravidel kapitálové přiměřenosti bude chybět 7,97 miliardy eur (asi 204,7 miliardy Kč). Dodržování přísnějších požadavků bude od bank požadovat Evropský bankovní úřad (EBA). Ten zpřísnil požadavky na finanční sílu bank proto, aby evropský finanční systém chránil před dopady dluhové krize v eurozóně. Část expertů nicméně tvrdí, že pravidla by se měla zpřísňovat pomaleji, neboť hrozí, že banky ve snaze získat peníze omezí úvěrovou aktivitu. Tím by mohly zhatit hospodářské oživení. Zdroj agentury Reuters v úterý sdělil, že takzvaný cash call, tedy požadavek na dodání peněz, by mohl být stanoven už na 9. ledna. Zmíněná částka 7,97 miliardy eur, která by bance v případě nedodání peněz od akcionářů chyběla, je největší ze všech bank v Itálii. Kapitál v Itálii nedávno zvyšoval i menší finanční ústav Banca Popolare di Milano, který nové akcie v rámci rights issue nabízel se slevou asi 40 procent. Sleva 43 procent, kterou stanovila UniCredit, je vyšší, než se čekalo. Informované zdroje uváděly, že sleva se bude pohybovat od 30 do 40 procent.~mak~fin~eur~efm
Avízo, 6.1.: Poslední rozloučení s místostarostkou města... Val. Meziříčí - 15:30 Poslední rozloučení s místostarostkou města Dagmar Lacinovou (ČSSD). Místo: Kulturní zařízení, Komenského 1 Pramen: mluvčí města Vendula Králová, tel.~den~pol~pod
BP chce po Halliburtonu zaplatit škody po výbuchu ropné plošiny Londýn 3. ledna (ČTK) - Britská ropná společnost BP chce, aby její dodavatel Halliburton zaplatil veškeré náklady vzniklé únikem ropy v Mexickém zálivu po výbuchu ropné plošiny v roce 2010. Podala již kvůli tomu u amerického federálního soudu stížnost. BP zatím náklady přesně nevyčíslila, již dříve je ale odhadla na 42 miliard USD (825,4 miliardy Kč). BP doposud vydala v souvislosti s únikem ropy 14 miliard USD (275,1 miliardy Kč). Na případné odškodné si připravila dalších 20 miliard USD. Podle stížnosti podané u soudu požaduje po firmě Halliburton celou částku za vyčištění ropných skvrn a sanaci, ušlý zisk a ztráty z očekávaného snížení hodnoty vrtu Macondo a proplacení veškerých dalších nákladů souvisejících s nehodou, uvedla na svých internetových stránkách BBC. BP vede kvůli výbuchu ropné plošiny v roce 2010 několik právních sporů se svými partnery. Firma Cameron International, která vyrobila pojistný ventil pro vrt, minulý měsíci souhlasila, že zaplatí BP odškodné 250 milionů USD jako náklady spojené s únikem ropy po výbuchu. BP také vede spor s firmou Transocen, majitelem a provozovatelem ropné plošiny Deepwater Horizon. Halliburton poskytuje služby k těžbě ropy a zemního plynu. BP již dříve obvinila firmu, že úmyslně zničila důkazy k havárii ropné plošiny. Podle BP zničila testy, které ukazovaly na nedostatky betonových produktů, jež společnost použila pro podmořský vrt Macondo osudné ropné plošiny Deepwater Horizon. Plošina Deepwater Horizon explodovala v dubnu 2010 a následně se potopila do moře. Při katastrofě zahynulo 11 lidí a unikly do moře více než čtyři miliony barelů ropy. Únik ropy byl nejhorší v historii USA a způsobil obrovskou přírodní katastrofu.~ene~sur~efm
McDonald's má zaplatit 250.000 eur Francouzce za přesčasy Paříž 4. ledna (ČTK) - Restaurace společnosti McDonald's ve francouzské Bretani má zaplatit 250.000 eur (6,5 milionu korun) své bývalé vedoucí pracovnici jako úhradu jejích přesčasů. O této rekordní kompenzaci rozhodl v prosinci smírčí soud, sdělila dnes na svém webu francouzská televizní stanice TF1. Společnost se proti rozsudku odvolala. Stěžovatelka začala pracovat v řetězci v roce 1999 a vypracovala se na ředitelku společnosti, která provozuje čtyři restaurace McDonald's v bretaňské oblasti Côtes-d'Armor. Od roku 2006 chodila do práce často již kolem 5:00 ráno a odcházela až kolem půlnoci, a to bez jakékoli kompenzace. "Mladá vedoucí pracovnice pracovala téměř sedm dní v týdnu. Byla vystavena ohromnému tlaku a byla zcela pod silným vlivem firmy. Ani si neuvědomovala, co se sní děje," řekla její obhájkyně. Dodala, že ženu nakonec postihla hluboká deprese a musela z místa odejít. Podobné případy se podle TF1 řešily také v Japonsku. V roce 2009 zde byla odsouzena společnost McDonald's k zaplacení 50.000 eur jedné ženě, která léta pracoval zdarma přesčas. Stejný rok zemřela v Japonsku 41letá vedoucí jedné restaurace McDonald's na krvácení do mozku. Podle pracovního úřadu byla příčinou úmrtí přepracovanost, uvedla televize.~zak~odb
Rooney dostal za večírek pokutu 7,6 milionu korun Manchester 2. ledna (ČTK) - Útočník Manchesteru United Wayne Rooney si dal minulý týden zřejmě nejdražší drinky ve svém životě. Za to, že oslavil alkoholem druhý svátek vánoční, musel fotbalista podle britských médií zaplatit pokutu 250.000 liber (zhruba 7,6 milionu korun), což je jeho týdenní plat. Rooney údajně strávil minulé pondělí večer popíjením s manželkou Coleen a spoluhráči Darronem Gibsonem a Johnnym Evansem. Na jeho prohřešek proti životosprávě se přišlo den poté na tréninku a vedle udělení pokuty ho trenér Alex Ferguson vyřadil ze sestavy pro silvestrovský zápas proti Blackburnu. United utkání s posledním senzačně prohráli 2:3 a přišli o šanci dostat se do čela tabulky. "Wayne tento týden netrénoval moc dobře. Vynechal několik dnů, ale snad bude připraven na středeční zápas," uvedl Ferguson, jemuž jeho svěřenci porážkou pokazili 70. narozeniny. Podle médií je pokutou celá záležitost uzavřena a Rooney by měl ve středu nastoupit k zápasu proti Newcastlu.~spo
Klaus:ČR je stabilnější než některé země EU, jsou ale třeba změny Praha 1. ledna (ČTK) - Česká republika je stabilnější než některé země EU, lidé ale musí změnit zásadně přístup a nezvyšovat své nároky, pokud to ekonomika neumožňuje, řekl dnes ve svém novoročním projevu prezident Václav Klaus. Letošní rok podle něj nebude patřit k nejlehčím. Prezident také zdůraznil, že země potřebuje další rychlé reformy v politickém, ekonomickém a sociálním systému. "Pokud se nechceme dočkat opravdu bolestivých následků, musí se tyto změny provést co nejrychleji. Prozrazuje to velmi názorně náš státní dluh. Před deseti lety činil 345 miliard korun, dnes je to více než čtyřnásobek. Uvědomujeme si to vůbec?" uvedl prezident. Podle něho nestačí jen dílčí změny zákonů. Pokud se Evropa dostane do recese, zasáhne to i Českou republiku, upozornil.~for~pol~pod~mak~eur
Austrálie začala zjišťovat rizika kolem prsních implantátů Sydney 4. ledna (ČTK) - Australské úřady začaly zjišťovat, zda potenciálně vadné prsní implantáty francouzského výrobce představují zdravotní riziko i pro ženy v Austrálii. Informoval o tom dnes australský server abc.net.au. Implantáty společnosti Poly Implant Prothese (PIP) byly zakázány v řadě zemí světa poté, co ve Francii popraskaly asi tisícovce žen. V Austrálii bylo podle agentury AP aplikováno asi 8900 implantátů tohoto výrobce. Australský úřad pro dohled nad léčivy zatím zaznamenal 39 případů prasklin. Při výrobě implantátů byl místo zdravotnických materiálů použit levný průmyslový silikon. Ve Francii bylo mezi ženami s implantáty společnosti PIP zjištěno dvacet případů rakoviny. Mezi nemocí a implantáty ale spojitost zatím zjištěna nebyla. Francouzská vláda před Vánocemi připustila závadnost některých prsních implantátů již zaniklé společnosti a doporučila asi 30.000 žen, aby si implantáty nechaly odstranit. V úterý Paříž nařídila vyšetřování skandálu. V Austrálii byly implantáty společnosti PIP testovány v červenci 2010, nedostatky ale zjištěny nebyly. Podle agentury Reuters však nebylo jasné, zda se některé nestandardní implantáty do země nedovezly. To, zda by implantáty mohly ohrozit i zdraví žen v Austrálii, má nyní zjistit odborná komise, kterou ustavil australský úřad pro dohled nad léčivy. Na celém světě je podle odhadů 400.000 až půl milionu žen s implantáty PIP, většinou v Latinské Americe, Španělsku a Velké Británii. Česká republika doporučila ženám s implantáty PIP, aby se poradily se svým ošetřujícím lékařem. Státní ústav pro kontrolu léčiv (SÚKL) ale upozornil, že jde spíše o preventivní vyšetření, jelikož na českém území žádné potíže s nimi spojené zaznamenány nebyly.~zdr~zak
Při bitce ve věznici na severu Mexika zahynulo 31 vězňů Mexiko 5. ledna (ČTK) - Jedenatřicet vězňů přišlo o život při bitce, která vypukla ve středu místního času ve věznici ve městě Altamira v severomexickém státě Tamaulipas. Informovaly o tom místní úřady, podle nichž dalších 13 odsouzených utrpělo zranění. Násilnosti vypukly, když se skupině vězňů podařilo dostat do části věznice, kam běžně nemají přístup. Zde provizorně vyrobenými noži, tyčemi a kameny napadli další odsouzené. Podle mexických médií šlo o střet členů dvou znepřátelených drogových gangů - Gulf a Zetas. Strážcům a vojákům trvalo několik hodin, než se jim podařilo situaci dostat pod kontrolu. Drogové kartely, jejichž střetů ve státě Tamaulipas za poslední dva měsíce výrazně přibylo, proti sobě v Mexiku bojují o ovládnutí pašeráckých cest podél mexicko-americké hranice. Nenávist mezi znepřátelenými skupinami často sahá až za zdi věznic, kde kriminálníci odsouzení za drogové delikty sedí společně s lidmi, kteří byli odsouzeni za "běžné" trestné činy. Vězení jsou přeplněná, bují v nich korupce a útěky vězňů jsou častou záležitostí. Loni v říjnu přišlo 20 lidí o život v jiném vězení ve státu Tamaulipas. V červenci 17 odsouzených zahynulo v nápravném zařízení v Ciudad Juaréz, nejnebezpečnějším mexickém městě, které leží na hranici se Spojenými státy. Mocným drogovým kartelům vyhlásil po svém nástupu do úřadu v roce 2006 válku mexický prezident Felipe Calderón. K úbytku násilností ale jeho snahy zatím nevedly; střety gangů mezi sebou nebo s policií či vojáky si za posledních pět let vyžádaly více než 46.000 životů.~zak
Skokanovi Hildemu chybí při vzpomínce na pád několik sekund Garmisch-Partenkirchen (Německo) 1. ledna (ČTK) - Norský skokan na lyžích Tom Hilde si ze svého pádu v prvním závodu Turné čtyř můstků v Oberstdorfu pamatuje téměř vše, mírným výpadkům paměti se však nevyhnul. Čtyřnásobný vicemistr světa ze soutěže družstev si při pádu zlomil krční obratel, ale už po jednom dni byl na Silvestra propuštěn z nemocnice. "Vzpomínám si skoro na všechno, ale pár sekund mi chybí," řekl dnes novinářům Hilde v Garmisch-Partenkirchenu, kam přijel za svými reprezentačními kolegy. Navzdory zranění krku a krvavým zraněním v obličeji byl čtyřiadvacetiletý Nor samý úsměv. "Momentálně nemám bolesti. Ale cítím, že s mými zády není všechno v pořádku. Nemůžu se otočit do strany," uvedl. Vítěz tří závodů Světového poháru potvrdil, že pro něj sezona v pátek skončila. "Tuto zimu už skákat nebudu. Budu se připravovat až na další ročník," uvedl Hilde, jenž vzal chybu při dopadu na sebe. "Ten pád byla moje vina. Skoky na lyžích jsou nebezpečný sport, zranění k nim patří," řekl smířlivě. Hilde si oproti očekávání nepobyl v nemocnici ani 24 hodin. "První doporučení lékařů bylo, že se nemám hýbat. To není pro profesionálního sportovce zrovna dobrá zpráva. Ale pak se vyhlídky zlepšily a ukázalo se, že není nutná operace. Bylo skvělé, že jsem se mohl zúčastnit silvestrovské hostiny s týmem," dodal.~spo
Americké úřady po střelbě uzavřely národní park Mount Rainier Seattle (USA) 2. ledna (ČTK) - Americké úřady uzavřely národní park Mount Rainier o rozloze asi 950 kilometrů čtverečních, který se nachází na severozápadě země, poté co zde byla v neděli zastřelena jedna ze strážkyň rezervace. Asi 150 policistů nyní podle agentury AP v hornatém a zasněženém parku pátrá po veteránovi války v Iráku, který je z trestného činu podezřelý. Čtyřiatřicetiletá matka dvou malých dětí Margaret Andersonová přišla o život, když se spolu s kolegou pokusila zastavit vozidlo čtyřiadvacetiletého Benjamina Coltona Barnese. Po něm bylo vyhlášeno pátrání v souvislosti se střelbou, která si v obci Skyway severně od Seattlu v neděli ráno vyžádala čtyři zraněné. Park ve státě Washington, ve kterém se v neděli nacházela řada výletníků, byl okamžitě po tragické události uzavřen. Kolem 85 návštěvníků a 15 zaměstnanců muselo zůstat v návštěvnickém středisku pod dozorem policistů. Jejich převoz mimo hranice parku byl prý příliš riskantní. Policii se zatím podařilo najít auto podezřelého, v němž byly objeveny zbraně a ochranná vesta; po muži policisté stále pátrají. Má jim v tom pomoci i letadlo, které je schopné sledovat tepelné stopy. Národní park zůstane prozatím nepřístupný.~zak~ekl
Avízo, 6.1.: Projekce romantické komedie Láska je láska... Praha - 10:00 Projekce romantické komedie Láska je láska režiséra Milana Cieslara, TK v 11:50 za účastí herců a tvůrců filmu. Hlavní role ztvárnili Eliška Balzerová, Petr Nárožný, Simona Stašová a Ondřej Vetchý. Premiéra 19. ledna. Místo: kino Atlas, velký sál č. 1, Sokolovská 371/1, Praha 8 Pramen: Andrea Machalíková, Blue Sky Film Distribution, e-mail: andrea@blueskyfilm.~den~kul~mag
ČEPS letos sníží investice do přenosové soustavy na 3,5 mld. Kč Praha 3. ledna (ČTK) - Provozovatel tuzemské přenosové soustavy ČEPS v letošním roce sníží investice do obnovy a rozvoje elektrické sítě na zhruba 3,5 miliardy korun. Loni firma investovala čtyři miliardy korun. ČTK to dnes sdělila mluvčí ČEPS Eva Vítková. Mezi hlavní investice ČEPS letos bude patřit obnova vedení Bezděčín - Neznášov. Firma bude také modernizovat několik rozvoden. Firma přenosovou soustavu obnovuje, protože některá zařízení jsou zastaralá, investice do infrastruktury si také vyžaduje v posledních letech rostoucí počet obnovitelných zdrojů s nestabilním výkonem. V letošním roce bude možné podle ČEPS k tuzemské elektrizační soustavě připojit nové solární a větrné elektrárny o výkonu až 65 megawattů. Instalovaný výkon všech tuzemských solárních elektráren je nyní zhruba dva gigawatty, větrných přes 200 megawattů. Do roku 2024 plánuje ČEPS na rozvoj a modernizaci přenosové soustavy vynaložit zhruba 63 miliard korun. Kromě nově připojených energetických zdrojů je modernizace sítě nutná také kvůli rozšíření jaderné elektrárny Temelín, které by mělo být hotovo do roku 2025. Státem vlastněný ČEPS je jedinou společností, která má v Česku licenci na přenos elektřiny. ČEPS provozuje soustavy nejvyššího napětí o celkové délce přes 4000 kilometrů. Firma zaměstnává kolem 500 lidí. Za loňská tři čtvrtletí zvýšil ČEPS zisk před zdaněním meziročně o 30 procent na 2,5 miliardy korun. Za celý rok firma očekává zisk po zdanění kolem 2,3 miliardy korun.~ene~efm
Czech President criticises deepening mistrust, excessive promises Prague, Jan 1 (CTK) - Czech President Vaclav Klaus said today a social atmosphere that is not good and mutual mistrust, to which various pressure groups also contribute, are deepening in the country. The pressure groups, that Klaus did not specify, do not want to comprehend that it is not possible to gain advantages at others´ cost, Klaus said in his New Year´s Day speech. Klaus also said the country is unable to find political leaders. "Out of prestigious political reasons we are mutually blocking even such things of which all know that must be done. We are unable to find political leaders. We impede anyone who does not square with others rather than support him/her," Klaus said. Klaus said people should not allow this year´s regional and Senate elections to arouse another competition in light-minded and irresponsible promises.~eur
Před 100 lety se narodil italský nakladatel Giulio Einaudi Řím/Praha 1. ledna (ČTK) - Před rovným stoletím, 2. ledna 1912, se v severoitalském městečku Dogliani narodil jeden z nejvýznamnějších italských nakladatelů dvacátého století Giulio Einaudi. Význam jeho nakladatelského domu pro italskou literaturu byl srovnatelný s významem slavného francouzského Gallimardova nakladatelství. Giulio Einaudi byl synem ekonoma a italského prezidenta z let 1948 až 1955 Luigiho Einaudiho. Na rozdíl od svého otce se ale Giulio nehodlal stát politikem. Jeho osudovou láskou byla literatura. V listopadu 1933 založil Einaudi v Turíně nakladatelství, které neslo název Giulio Einaudi Editore. Pod vedením svého zakladatele si tato firma postupně vydobyla pozici respektované kulturní instituce. Kromě beletrie vydávala i odbornou a historickou literaturu či různé encyklopedie. Řízení firmy, která si coby svůj symbol zvolila pštrosa nesoucího v zobáku hřebík, se Giulio Einaudi věnoval až do svých 85 let. Zemřel 5. dubna 1999, nedlouho poté, co odešel na zasloužený odpočinek. Jméno Einaudi ale odchodem slavného nakladatele z kulturního světa nezmizelo. Jeho syn Ludovico Einaudi je známým italským skladatelem a klavíristou.~kul~med
ROP Jihozápad získal dodatečné peníze, vyhlásí nové výzvy Plzeň 2. ledna (ČTK) - Dodatečných 14 milionů eur (přes 340 milionů Kč) získal evropský regionální operační program ROP Jihozápad určený pro Plzeňský a Jihočeský kraj. O navýšení rozhodla Evropská komise 21. prosince po revizi programu. Peníze dostal ROP Jihozápad z Evropského fondu regionálního rozvoje a operačního programu Technická pomoc, řekl ČTK mluvčí ROP Jihozápad Adam Kotalík. Program, který už je téměř vyčerpán, tak bude moci vyhlásit v roce 2012 další výzvy. ROP Jihozápad, jehož některé výzvy vyšetřovala policie, už podepsal pro roky 2008 až 2013 už ROP smlouvy na 82 procent z přidělených 17 miliard korun. Vyplaceno je přes 25 procent. Čtvrt miliardy korun z dodatečných prostředků půjde do na obnovu a výstavbu krajských silnic. Zbylých 90 milionů korun připadne na modernizaci středních a vyšších odborných škol. "Schválení revize ROP Jihozápad Evropskou komisí je završením dlouhodobého procesu, který trval téměř rok a půl. Nyní připravíme výboru regionální rady všechny potřebné podklady, aby mohl o vyhlášení nových výzev rozhodnout, a to na počátku roku 2012," řekla ředitelka Úřadu Regionální rady Klára Böhmová. Policie od března 2009 vyšetřovala pátou a šestou výzvu ROP Jihozápad kvůli údajně nezákonnému rozdělování dotací. Vrchní státní zastupitelství v Praze na konci loňského září podalo obžalobu na dva lidi. Výbor nechal přehodnotit všechny projekty. Od loňského července bylo možné proplácet projekty z přehodnocené páté a šesté výzvy, v září i z pozastavené druhé a třetí výzvy. Plzeňský a Jihočeský kraj zaplatí do března 2013 v pěti splátkách korekce za chyby v čerpání evropských dotací. Plzeň 92 milionů, Jihočeši 150 milionů Kč. První splátku už kraje uhradily. Peníze budou rozděleny na projekty ROP Jihozápad v dalších výzvách.~mak~fin~eur
Kvůli sněžení je v Náchodě pro kamiony uzavřen vjezd do Polska Hradec Králové 5. ledna (ČTK) - Kvůli silnému sněžení a větru policie dnes před 09:00 uzavřela pro kamiony hraniční přechod v Náchodě ve směru do Polska. Silnice z Náchodu na Klodzko je sjízdná jen obtížně. Kamiony zatím musejí čekat na přechodu nebo před ním. ČTK to řekla mluvčí náchodské policie. Problémy mají řidiči i u Trutnova, kde auta zablokovala výjezd z Trutnova na Hradce Králové v kopci Humburák. Rozbředlý sníh leží zejména na silnicích na Trutnovsku, Náchodsku, v nižších polohách hradeckého kraje prší. Nejvíce sněhu napadlo v Krkonoších, až 20 centimetrů. Sníh napadl i v Orlických horách. Silný nárazový vítr na silnicích tvoří sněhové jazyky a řidiči musejí jízdě věnovat zvýšenou opatrnost. Podle meteorologů by dnes mohl na hřebenech hor v Královéhradeckém kraji vát vítr rychlostí téměř 130 kilometrů v hodině, tedy silou orkánu. Jinde by vítr mohl mít v nárazech rychlost 75 až 110 kilometrů v hodině. V kraji má být zataženo s deštěm, v polohách nad 600 metrů nad mořem bude sněžit. K večeru by měly srážky ustávat. Teploty by se měly pohybovat od tří do šesti stupňů Celsia, na horách kolem nuly.~met~dpr
V jižních Čechách sněží, naplno začíná lyžařská sezona České Budějovice 5. ledna (ČTK) - Lyžařská střediska v jižních Čechách začíná pokrývat vrstva čerstvého sněhu. Provozovatelé věří, že naplno začíná zimní sezona. Lyžování dnes mírně komplikuje nárazový vítr, který však prý není extrémně silný. Vyplývá to z ankety ČTK. "V noci ze středy na čtvrtek začalo sněžit. Podmínky pro lyžování jsou téměř ideální," uvedl ředitel areálu na Zadově Luděk Sáska. Na sjezdovkách momentálně leží 20 až 30 centimetrů sněhu a postupně by měl prý nový přibývat. Podle Sásky se lidé nemusí obávat větru, ten nijak neomezuje provoz areálu. "Lanovky normálně jezdí, nárazový vítr tu dosahuje síly šesti až osmi metrů za vteřinu, což nepředstavuje nic extrémního," uvedl Sáska. Skiareál Lipno zatím nabízí lyžování na dvou sjezdovkách. Provozovatel však věří, že v nejbližších dnech by mohl pro lyžaře otevřít další svahy. "Od dnešního rána sněží, snad už konečně přichází ta pravá zima," řekla za lipenský skiareál Eva Černíková. Středisko kolem vrchu Kramolín může za ideálních podmínek nabídnout sedm sjezdovek, jejichž celková délka činí přes osm kilometrů. Na rakouské straně Šumavy na Hochfichtu napadlo v noci na dnešek 15 centimetrů sněhu. Areál má už několik týdnů v provozu 21 kilometrů sjezdovek a 70 kilometrů upravených stop pro běžkaře, řekl Martin Řezáč ze společnosti Lipno Marketing.~met~spl
Dopravu na Valašsku komplikuje čerstvý sníh a také vítr Zlín 5. ledna (ČTK) - Dopravu na Valašsku komplikuje dnes sněžení. Ráno byl z obou směrů nesjízdný kopec směrem na obec Petrůvka na Zlínsku, policisté auta asi 20 minut odkláněli na objízdné trasy, poté se situace zlepšila, řekla ČTK krajská policejní mluvčí Jana Bartíková. Vozovky pokryl čerstvý sníh, z mnoha okresů kraje hlásí silničáři déšť se sněhem, dopravu komplikuje i silný vítr, vyplývá z informací Ředitelství silnic a dálnic ČR. Opatrní musejí být také řidiči jedoucí přes kopec Sirákov (směrem z Vizovic na Vsetín). Na silnicích první třídy je sněhová kaše po chemickém ošetření. Na silnicích druhé a třetí třídy místy navíc leží vrstva ujetého sněhu do tří centimetrů. Ostatní silnice v kraji jsou holé a mokré. V regionu je zataženo, teplota se ráno pohybovala od nuly do tří stupňů Celsia. Český hydrometeorologický ústav informoval, že vítr v nižších polohách dosáhne dnes v nárazech rychlosti 75 až 110 kilometrů v hodině a na hřebenech hor až 130 kilometrů v hodině. V souvislosti s tím se budou ve vyšších polohách tvořit sněhové jazyky a závěje. V polohách pod 500 metrů bude hlavně pršet a na horách budou srážky sněhové a trvalejší, může tam napadnout od deseti do 50 centimetrů sněhu.~met~dpr
Kodaku hrozí ukončení obchodování s akciemi v New Yorku New York 4. ledna (ČTK) - Akcie společnosti Eastman Kodak by se mohly přestat obchodovat na newyorské akciové burze (NYSE), pokud se firmě v příštích šesti měsících nepodaří zvýšit cenu akcií. Firma, která byla kdysi součástí hlavního indexu Dow Jones a symbolem fotografování, obdržela od NYSE varování, že průměrná cena jejích akcií byla v posledních 30 dnech pod jedním dolarem (20 Kč), což je jeden z důvodů ke stažení z burzy. Akcie Kodaku loni klesly o více než 80 procent a v úterý skončily na ceně 76 centů. V roce 1997 se jejich cena pohybovala kolem 90 dolarů a Kodak byl v letech 1930 až 2004 součástí hlavního indexu. Kodak ve svém prohlášení varoval, že možná nebude schopen splnit požadavky pro kótování na NYSE vzhledem k problémům s likviditou a nedávným zkušenostem na trhu s cennými papíry. Závěrečná cena akcií Kodaku, aby mohl zůstat na burze, musí šest měsíců poslední obchodní den každého kalendářního měsíce činit nejméně jeden dolar. Průměrná závěrečná cena akcií za posledních 30 obchodních dní předtím musí dosahovat také nejméně jeden dolar. Kodak v listopadu uvedl, že možná nepřežije letošní rok, pokud se mu nepodaří získat nový úvěr 500 milionů USD nebo prodat patenty. Na konci září firma měla v hotovosti 862 milionů USD, o rok dříve to bylo 1,4 miliardy USD. Koncem prosince Kodak oznámil rezignaci tří ředitelů, včetně dvou představitelů soukromé investiční firmy KKR & Co a profesora Kalifornské univerzity. Tento krok vyvolal spekulace, že firmě hrozí bankrot a brzy požádá o ochranu před věřiteli, napsala agentura Reuters.~pit~bur~efm
Oficiální barmský deník přivítal konec autoritářského režimu Rangún 3. ledna (ČTK) - Konec autoritářského vojenského režimu v Barmě a nástup nové vlády v dnešním vydání oslavoval oficiální barmský deník New Light of Myanmar. "Od chvíle, kdy země před 60 lety získala nezávislost, nikdy nenastal tak významný rok, jako byl 2011, plný významných změn a politického vývoje," napsal podle agentury AFP list ve shrnutí politických reforem, které barmský režim začal provádět před rokem.   Vládnoucí režim v Barmě nyní tvoří bývalí generálové ve výslužbě, kteří loni v březnu vystřídali vojenskou juntu generála Thana Šweie. O Šweiovi, jenž zemi vládnul od roku 1992 železnou rukou, tisk od té doby mlčel. Až dnes deník považovaný podle AFP za hlásnou troubu režimu usoudil, že rok 2011 představoval "přechod" k nové etapě a konec uzurpování moci armádou. "Většinu mezinárodní pozorovatelů uvedla do rozpaků skutečnost, že Barma, kterou ovládala autoritářská vláda..., začala po volbách uplatňovat demokracii," napsal deník s poukazem na předloňské listopadové volby. Připustil přitom, že rozsah reforem "je obrovské překvapení nejen pro lid Barmy, ale pro celý svět". Příchod nového roku každoročně zastiňovaly oslavy výročí vyhlášení nezávislosti Barmy, které připadají na 4. ledna. Junta při té příležitosti pravidelně vybízela Barmánce k "ostražitosti" tváří v tvář nebezpečím ze zahraničí, především z USA. Tento tón se však podstatným způsobem změnil po prosincové historické návštěvě americké ministryně zahraničí Hillary Clintonové. Dosavadní reformní kroky v Barmě zahrnují legalizaci protestních akcí nebo návrat opoziční Národní ligy pro demokracii přední barmské disidentky Do Aun Schan Su Ťij na politické kolbiště. V pondělí režim vyhlásil zmírnění trestů pro část vězňů; zda mezi nimi jsou i někteří z odhadovaných stovek politických vězňů však známo není.~for~pol
Kanaďan mohl díky iPadu překročit hranici do USA i bez pasu Toronto (Kanada) 4. ledna (ČTK) - K přechodu hranice mezi Kanadou a Spojenými státy není vždy potřeba pas, někdy stačí i iPad. Na vlastní kůži se o tom podle BBC minulý týden přesvědčil Kanaďan, který si pas zapomněl a na hranici se prokázal jen jeho naskenovanou kopií ve svém tabletu. Martin Reisch byl na cestě z Montrealu do amerického Vermontu, když si asi půl hodiny před hranicemi uvědomil, že nemá pas. Vracet se pro něj nechtěl, protože by to prý trvalo dvě hodiny, a tak se rozhodl zkusit štěstí s iPadem. Tablet předložil policistovi na hranicích s vysvětlením, že veze vánoční dárky pro děti svých přátel. "Vzal si iPad do malé budky na hraničním přechodu. Byl tam dobrých pět, šest minut. Zdálo se to jako věčnost. Když se vrátil, ještě mu chvíli trvalo, než mi popřál veselé Vánoce," vyprávěl Reisch. Třiatřicetiletý muž, který se do Kanady vrátil ještě týž den, je přesvědčen, že mu na hranicích pomohl řidičský průkaz, který měl s sebou, a také to, že si nevymýšlel. Příště ale prý na svůj pas určitě nezapomene.~mag~pit
Nejstarší syn Kim Čong-ila údajně přijel do KLDR na falešný pas Pchjongjang 1. ledna (ČTK) - Nejstarší syn zesnulého severokorejského vůdce Kim Čong-ila, čtyřicetiletý Kim Čong-nam, přijel do KLDR tajně na falešný pas, aby vzdal poctu svému otci. Informoval o tom dnes britský list The Daily Mail. Podle jeho informací Kim Čong-nam, který si pro svůj rozmařilý životní styl vysloužil označení "playboy" i neoficiální vyhnanství v Macau, přiletěl do Pchjongjangu přímo z tohoto čínského území. Spolu se svým nejmladším bratrem, asi sedmadvacetiletým Kim Čong-unem, údajně v soukromí postáli u těla zesnulého, než se Kim Čong-nam zase vrátil do Macaa. Ve snaze neupoutávat na sebe pozornost a nevyvolávat otázky, proč není právě on coby nejstarší následníkem Kim Čong-ila, se nezúčastnil oficiálního státního pohřbu svého otce, který se konal 28. prosince s hodinovým smutečním shromážděním o den později. Podle dostupných zdrojů přiletěl do KLDR ihned 17. prosince, kdy se o otcově smrti dozvěděl. Světu přitom KLDR smrt Kim Čong-ila oznámila až o dva dny později. Jak dlouho se v Severní Koreji zdržel, není známo, stejně jako to, jaké vztahy nyní panují mezi Kim Čong-namem a Kim Čong-unem.~for~pol~sop~mag~mix
Avízo, 4.1.: Projekce britského thrilleru Jedem musí z kola... Praha - 10:00 Projekce britského thrilleru Jedem musí z kola ven. Česká premiéra 2. února. Akreditace na e-mail jiri.sebesta@kinoaero.cz.~den~kul~mag
Výsledky tenisového turnaje žen v Aucklandu Dvouhra - 1. kolo: Kerberová (Něm.) - Erakovicová (N. Zél.) 4:6, 6:4, 6:4. Čtyřhra - 1. kolo: Peschkeová, Srebotniková (1-ČR/Slovin.) - Dekmeijereová, Moultonová-Levyová (Lot./USA) 6:4, 6:1.~spo
Olomoučtí strážníci zachránili život ženě, zastavili vlak Olomouc 2. ledna (ČTK) - Zastavením vlaku se podařilo na poslední chvíli strážníkům zachránit na Nový rok život dvaačtyřicetileté ženě z Olomouce, která chtěla spáchat sebevraždu. Žena nakonec skončila v péči lékařů. Téměř dvě desítky lidí v Olomouckém kraji však podobné štěstí nemělo. Podle statistik Drážní inspekce zemřeli loni v regionu po střetu s vlakem. O plačící ženě sedící na kolejích nedaleko nechráněného železničního přejezdu v olomoucké ulici Na Zákopě se strážníci dozvěděli přes tísňovou linku v neděli odpoledne. "Na místo byla okamžitě vyslána hlídka strážníků. Ještě před jejich příjezdem se podařilo telefonicky kontaktovat výpravčího Českých drah, který nechal zastavit již blížící se vlak," řekla dnes ČTK mluvčí olomoucké městské policie Magda Václavíková. Když dorazili na místo, vlak již stál opodál. Žena se hlídce svěřila, že chtěla spáchat sebevraždu. "Dvaačtyřicetiletou ženu z Olomouce ve špatném psychickém stavu si převzali přivolaní záchranáři," doplnila Václavíková. Drážní inspekce vyšetřovala loni v Olomouckém kraji 23 případů střetu vlaku s člověkem. Podle jejího mluvčího Martina Drápala při nich zemřelo 18 lidí. V porovnání s předcházejícím rokem to bylo o něco méně. Během roku 2010 bylo těchto nehod 27, zemřelo při nich 24 lidí.~zak~dpr
Klaus kritizoval prohlubování nedůvěry a nezodpovědné sliby Praha 1. ledna (ČTK) - V Česku se podle prezidenta Václava Klause prohlubuje nedobrá společenská atmosféra a vzájemná nedůvěra, na níž se podílejí i různé nátlakové skupiny, které stále nechtějí pochopit, že nelze získávat výhody na úkor druhých. Klaus to dnes uvedl ve svém novoročním projevu. Podle prezidenta si země neumí nacházet politické lídry. "Z prestižně politických důvodů si navzájem blokujeme i ty věci, o kterých vědí všichni, že se udělat musí. Neumíme si nacházet politické lídry. Každého, kdo trochu vyčnívá z řady, radši přibrzdíme, než podpoříme," uvedl prezident. Lidé by podle Klause neměli dopustit, aby letošní krajské a senátní volby vyvolaly další předhánění v lehkomyslných a nezodpovědných slibech. mhm rot             - Prezident Václav Klaus přednese v přímém televizním a rozhlasovém přenosu novoroční projev. Projev vydáme jako DOKUMENT. Fototermín před začátkem projevu ve 12:30. Vstup pro novináře je středním traktem (vchod do KPR z II. nádvoří Pražského hradu). Z protokolárních důvodů je nutné dostavit se 30 minut před začátkem akce, na pozdější příchody nebude brán zřetel. Telefon pro nahlášení vjezdů: 602 143 129. Další informace tiskový odbor, Petr Macinka tel. 602 143 129, www.hrad.cz. 13:00, Pramen: www.klaus.~for~pol~pod~eur
Koruna dopoledne oslabila na 25,54 Kč/EUR, k dolaru zpevnila Praha 3. ledna (ČTK) - Česká měna dopoledne oslabila vůči euru, k dolaru naopak zpevnila. Kolem 10:45 k euru proti pondělku ztratila čtyři haléře na 25,54 Kč/EUR. Vůči dolaru si polepšila o desetník na 19,64 Kč/USD, vyplývá z údajů serveru Patria Online. Koruna dnes v úvodu navázala na pondělní stagnaci, během dopoledne ale začala ztrácet společně s maďarským forintem. Zlotý a forint začínaly silnější, ale zisky udržely jen krátce, uvedl analytik Patria Finance Tomáš Vlk. "Z Maďarska dnes přišly spekulace, že vláda zvažuje využití devizových rezerv centrální banky na splácení státního dluhu a financování stimulačních programů," poznamenal Vlk s tím, že něco takového by bylo dalším zásahem do důvěry investorů. Forint tak reaguje oslabením. Podle Vladimíra Pikoty z Next Finance bude trh ignorovat výsledky státního rozpočtu za loňský rok, které odpoledne zveřejní ministerstvo financí. "Klíčová bude nálada ve světě. Ta se po čínských statistikách zlepšila, což by mělo minimálně dopoledne korunu posílit," uvedl Pikora. Dodal, že v lednu očekává překonání hranice 26 korun za euro. Euro kolem 10:45 zpevnilo na 1,3006 USD/EUR. Podle Vlka na kurz mohou mít vliv očekávání před důležitým americkým indexem ISM. Ten by měl ukázat další zlepšení nálady v průmyslu za prosinec, což by podpořilo poptávku po riziku.~bur~bup
Avízo, 5.1.: TK s trenérem hokejistů Komety Brno Zdeňkem... Brno - 11:30 TK s trenérem hokejistů Komety Brno Zdeňkem Venerou a útočníkem Tomášem Svobodou před utkáním s Českými Budějovicemi.~den~spo
Lidé dali na SIlvestra přednost hovorům před SMS, volali ale méně Praha 1. ledna (ČTK) - Češi během Silvestra a v prvních hodinách Nového roku spíše telefonovali, než posílali krátké textové zprávy SMS. Počet hovorů v mobilních sítích přesto ve srovnání se Silvestrem 2010 klesl o pět milionů na 52 milionů volání. Celkový počet poslaných SMS se meziročně snížil o pět procent na 40 milionů. Vyplývá to z informací operátorů. Operátoři Vodafone a T-Mobile ve svých sítích naopak zaznamenali nárůst počtu odeslaných multimediálních zpráv MMS o osm procent, respektive o dvě procenta. V síti O2 počet MMS ale klesl o 4,5 procenta. "Silvestr jasně potvrdil letošní rozmach chytrých telefonů. Poslední den v roce lidé přenesli prostřednictvím internetu v mobilu oproti loňsku více než dvojnásobek dat. Zvýšil se i počet odeslaných MMS a SMS zpráv z mobilu, mírně naopak klesl objem SMS odeslaných z webu i počet hovorů, což je dáno tím, že letos poslední den v roce nebyl pracovní," uvedl mluvčí Vodafonu Miroslav Čepický. I přes výrazné krátkodobé zatížení kolem půlnoci fungovaly všechny sítě bez problémů. "Nejvíce se zákazníci činili v první hodině po půlnoci, kdy bylo v síti T-Mobile zaznamenáno více než 2,8 milionu volání. V éteru bylo nejživěji během prvních patnácti minut nového roku, kdy bylo spojeno přes milion hovorů," uvedl mluvčí T-Mobilu Jiří Janeček. Největší nápor SMS pak přišel mezi čtvrt a půl jednou Nového roku. Podle mluvčího O2 Hanyho Farghaliho volání neustalo ani v průběhu prvních ranních hodin Nového roku. Například ráno mezi 04:00 a 05:00 bylo spojeno téměř 200.000 hovorů, což je stejné množství jako před rokem. Celkem zákazníci operátora uskutečnili v prvních pěti hodinách Nového roku téměř pět milionů hovorů. Silvestr tak u posílání SMS potvrdil klesající trend z loňského Štědrého dne. Počet vánočních hovorů byl v porovnání s předchozím rokem vyšší. Tuzemský trh mobilních telefonů je výrazně nasycený. Počet aktivních SIM karet se pohybuje kolem 13,5 milionu.~pit
Henrik Sedin vede produktivitu NHL o dva body New York 5. ledna (ČTK) - Švédský hokejový útočník Henrik Sedin z Vancouveru se díky dvěma asistencím ve středečním zápase proti Minnesotě (3:0) dostal do čela produktivity NHL. Na kontě má 48 bodů z 41 zápasů a s 38 asistencemi je i nejlepším nahrávačem. Henrik Sedin má náskok dvou bodů před Claudem Girouxem z Philadelphie a svým dvojčetem a klubovým spoluhráčem Danielem. Druhý Giroux zaznamenal v 33 utkáních 18 gólů a 28 přihrávek, třetí Daniel Sedin má stejnou bilanci z 40 duelů. Nejproduktivnějším z českých hokejistů je na 27. místě Tomáš Fleischmann z Floridy, který má na kontě z 39 utkání 34 bodů za 15 tref a 19 asistencí. O dvě místa za ním je Patrik Eliáš z New Jersey, jenž v 38 duelech nasbíral rovněž 34 bodů za 13 přesných zásahů a 21 přihrávek.~spo
Francouzští manželé žijí doma téměř 13 let s gorilou Lyon (Francie) 3. ledna (ČTK) - Téměř 13 let mají ve své ložnici manželé Pierre a Elaine Thivillonovi u francouzského Lyonu gorilu, kterou si vzali domů krátce po jejím narození. Pár se tím podle stanice BBC stal místní celebritou. Vzhledem ke svému stáří se ale nyní manželé začali obávat o budoucnost své "adoptivní" dcery, které dali jméno  Nezvyklé soužití začalo poté, co se v zoologické zahradě vedené manžely v obci Saint-Martin-La-Plaine Brigit narodila a její matka Pamela odmítla mládě krmit. Bezdětný pár si nejdříve bral malou gorilu domů jen přes den, ale po asi 18 měsících již natrvalo. Digit spala prvních 10 let s manželi v posteli, ale nyní, kdy váží 130 kilogramů, má podle BBC vlastní postel. Zvíře má volný pohyb po celém bytě a k dispozici venkovní oplocený výběh. Rádo si prý hraje s legem a prohlíží knížky. Manželé s gorilou dobře komunikují. "Vyznáme se ve zvucích, které vydává. Například ráno trochu zachrochtala, aby mi ukázala, že je spokojená. Ona také dobře rozumí tomu, co jí říkáme," tvrdí Elaine. "Je součástí naší rodiny a chovám se k ní jako máma. Někdy jí říkám, že už nedostane další bonbony, a ona mi dá tři či čtyři pusy a já jí bonbony nakonec dám," směje se žena. Pierre poznamenal, že si s gorilou každý večer hrají, dokud není unavená a jde spát, a že ji nemohou nechávat o samotě. Manželům je přes 60 let a obávají se, kdo se o Digit bude starat, až už to nebude v jejich silách. Začali se proto snažit o to, aby se naučila žít s jinými gorilami. Sázejí přitom hlavně na pomoc jejího bratra, který vyrůstal v jejich zoo. "Doufáme, že jednou bude mít vlastní dítě, ale že vztah s námi zůstane. Doufáme, že si k nám bude chodit pro rady," dodává Pierre.~ekl~mag
Policie dopadla zloděje drahých světel z osobních automobilů Třinec (Frýdecko-Místecko) 4. ledna (ČTK) - Nový trend zaznamenali kriminalisté frýdecko-místecké policie. V posledních týdnech loňského roku řešili v Třinci hned několik případů krádeží drahých xenonových světel z osobních automobilů. Hned v prvních dnech nového roku pak zatkli dvojici Slováků, kteří se ke krádežím přiznali. ČTK to dnes řekl mluvčí frýdecko-místecké policie Vlastimil Starzyk. "Muži dál světla prodávali zájemcům jak u nás, tak i na Slovensku. O koho se jedná, jsme zjistili i díky informacím z kriminálního prostředí," uvedl mluvčí. Například během jediné noci v polovině listopadu dvojice zlodějů ukradla xenonové světlomety hned ze tří vozidel najednou. Vybírali si především auta značky Škoda Octavia. "Škoda se v těchto případech vyšplhala na 130.000 korun," dodal mluvčí policie s tím, že část lupu se kriminalistům podařilo zajistit. Kriminalisté nyní zjišťují, které podobné zločiny má dvojice ve věku 22 a 30 let ještě na svědomí. "Oba už byli ve zkráceném řízení obviněni z poškozování cizí věci a krádeže. Vzhledem ke škodě, kterou napáchali, mohou ve vězení strávit až pět let," dodal Starzyk.~zak~dpr
Avízo, 3.1.: Pracovní oběd prezidenta Václava Klause s... Praha - 12:00 Pracovní oběd prezidenta Václava Klause s předsedy obou komor českého parlamentu, předsedou Senátu Milanem Štěchem a předsedkyní Poslanecké sněmovny Miroslavou Němcovou. Fototermín (foto, TV - vstup na novinářský průkaz). Vstup pro novináře je středním traktem (vchod do KPR z II. nádvoří Pražského hradu). Z protokolárních důvodů je nutné, aby se dostavili 30 minut před začátkem akce, na pozdější příchody nebude brán zřetel. Podmínkou je společenský oděv. Telefon pro nahlášení vjezdů: 224 372 481. Další informace tiskový odbor KPR, Petr Macinka tel. 602 143 129. Místo: Pražský hrad, Praha 1 Pramen: David Šebek z KPR, e-mail: David.Sebek@hrad.~den~for~pol~pod
SZPI:Požadavky na kvalitu loni nesplnilo 15 pct vzorků potravin Praha 5. ledna (ČTK) - Kvalitativním požadavkům loni nevyhovovalo 15 procent kontrolovaných potravin, uvedli dnes na tiskové konferenci zástupci Státní zemědělské a potravinářské inspekce (SZPI). Předloňský výsledek nesdělili. Nejčastější problémy loni byly například s džemy, vínem a medy. Přibývá prý případů, u nichž je podezření na záměrné šizení ze strany výrobců. Inspekce proto zintenzivňuje kontrolu jakosti potravin. "Některá naše zjištění poslední dobou jsou alarmující," řekl ústřední ředitel SZPI Jakub Šebesta. Za alarmující příklady uvedl ovocný džem, v němž bylo jen 15 procent ovocné složky, či jakostní víno pančované vodou, které obsahovalo 73 procent. "Rozdíl je tak obrovský, že už to nemůže být technologická nedokonalost. My se domníváme, že už je to cíleně," podotkl Šebesta s tím, že se inspekce bude jakostním kontrolám potravin intenzivně věnovat i letos. Při kontrolách kvality potravin inspektoři SZPI loni zkontrolovali celkem 3571 šarží. Právním předpisům nebo deklaraci na obale nevyhovovalo 536 z nich. Mezi nejvíc problematické skupiny potravin kromě vína a džemů patří například také med, masné výrobky a produkty z ryb. Podle zástupců SZPI na rozdíl od kvality nejsou v posledních letech větší problémy s bezpečností potravin. Hygienické limity loni nesplnilo 3,6 procenta z 5094 cíleně kontrolovaných šarží potravin. Mikrobiologické požadavky pak nesplnilo 210 ze 4066 šarží.~ptr~obo~zdr
Jihlavská zoo měla loni druhou nejlepší návštěvnost Jihlava 3. ledna (ČTK) - Jihlavská zoologická zahrada měla loni druhou nejlepší návštěvnost za půl století existence. Jejími branami prošlo 265.953 lidí. V rekordním roce 2009 se prodalo jen o 1330 vstupenek víc, řekla dnes ČTK mluvčí zoo Kateřina Kosová. Minulý rok nabídla zahrada kromě mnoha akcí i nový lanový park a nové vzdělávací centrum, k dobré návštěvnosti podle Kosové pomohlo také počasí. "Jaro bylo pěkné a léto nebylo zase tak teplé, což je pro nás dobré," uvedla mluvčí. Živo bylo v zahradě i v závěru roku. Noční prohlídky přilákaly během tří dnů stovky lidí. Zoo je dlouhodobě nejoblíbenějším výletním cílem na celé Vysočině. Loňská návštěvnost se ve srovnání s rokem 2010 zvýšila skoro o 40.000 lidí. Rekord z roku 2009 představuje 267.283 prodaných vstupenek.   K největším novinkám minulého roku patřilo otevření lanového centra v sousedství zahrady a obnoveného amazonského pavilonu, který dostal vzhled připomínající obydlí v mexické vesnici. V listopadu se pak lidé mohli poprvé podívat do nového vzdělávacího centra s názvem PodpoVRCH. Stavbu s netradičními učebnami, akvárii a terárii dotovala unie, celkové náklady byly 34 milionů korun. V tomto centru se ve čtvrtek uskuteční první klubový večer, bude věnován safari v Keni. Na podzim začali stavbaři v zoo uskutečňovat velký projekt za 135 milionů korun, díky němuž bude zahrada postupně rozdělena na pět kontinentů. Nové pavilony a výběhy budou vznikat do konce roku 2014. Jako první přišla na řadu expozice pro nově zaváděný chov žiraf. Stavební práce skončí letos, první žirafy by se v novém výběhu měly zabydlovat od jara 2013. V údolí řeky Jihlávky žije přes 150 druhů exotických zvířat. Zoo se specializuje hlavně na chov kočkovitých šelem, opic a plazů. Její kolekce drápkatých opic je největší v Česku.~ekl
Singapurský premiér souhlasil se snížením platu o 36 procent Singapur 4. ledna (ČTK) - Předseda singapurské vlády Lee Hsien Loong přistoupil na snížení svého platu o 36 procent. I pak bude jeho roční příjem činit 2,2 milionu singapurských dolarů (34 milionů korun). Agentura AP dnes napsala, že tak premiér reaguje na nespokojenost obyvatel s rostoucími životními náklady a rozdíly mezi příjmovými skupinami. Lee řekl, že přistoupil na návrh vládní komise, která doporučila redukci nejen jeho příjmu, ale také platů ministrů a prezidenta. Premiér komisi jmenoval po loňských předčasných volbách, v nichž si významně polepšila opozice.   Ještě větší finanční změnu by měl pocítit prezident Tony Tan, v jehož případě komise doporučila až 51procentní snížení platu na 1,5 milionu singapurských dolarů (23 milionů korun). Ministři by pak měli přijít o 37 procent příjmů a jejich roční mzda pak bude činit 1,1 milionu singapurských dolarů (17 milionů korun).   Ostrovní Singapur je domovem více než pěti milionů lidí, a jak připomíná AP, i po tomto snížení platů budou jeho představitelé mnohem lépe placeni než jejich kolegové v jiných zemích. Roční příjem amerického prezidenta Baracka Obamy, který řídí zemi s 312 miliony obyvatel, činí 400.000 dolarů (osm milionů korun). V případě britského premiéra Davida Camerona je to suma odpovídající 4,4 milionu korun, u německé kancléřky Angely Merkelové jde o ekvivalent 5,9 milionu korun. Změny v Singapuru má v únoru projednat parlament. Lee už ale oznámil, že na navržené snížení platu přistoupí.~for~pol~mak~odb
Muži hrozí za silvestrovskou potyčku v Boleslavi až deset let Mladá Boleslav 5. ledna (ČTK) - Policisté obvinili osmadvacetiletého muže kvůli silvestrovské potyčce v Mladé Boleslavi. Podle kriminalistů bodl o rok mladšího soka dvakrát do krku. Zraněný byl ošetřen v nemocnici. Útočníkovi hrozí za výtržnictví a pokus o těžké ublížení na zdraví až deset let vězení, sdělil dnes ČTK mluvčí mladoboleslavské policie Ladislav Mareš. Událost se stala v Havlíčkově ulici před vchodem do ubytovny, kde se muži dostali do slovní rozepře. Starší z nich pak mladšího srazil na zem a vytáhl nůž, kterým ho dvakrát bodl do krku. Napadeného odvezli záchranáři na ambulanci, kde byl ošetřen. Následně byl propuštěn do domácího léčení. Útočník je podle Mareše vyšetřován na svobodě. Silvestrovské veselí ve středních Čechách letos poznamenaly zejména úrazy od zábavní pyrotechniky. Proti minulým letům jich přibylo. Záchranáři zaznamenali také dva útoky agresivních pacientů na zasahující lékaře. Naopak hasiči a policisté měli standardní silvestrovskou službu - oslavy se obešly bez tragických událostí.~zak~spl~mag
Nemocnice Bulovka odstranila z názvu přídomek fakultní Praha 4. ledna (ČTK) - Pražská nemocnice Bulovka dnes z názvu na hlavní vchodové bráně slavnostně odstranila slovo "fakultní". Přejmenovala se tak na Nemocnici Na Bulovce. Přídomek fakultní ztratí v Praze od ledna kromě nemocnice na Bulovce i Thomayerova nemocnice. Z původních pěti fakultních nemocnic tak zůstávají v hlavním městě tři, které jsou přímo napojeny na lékařské fakulty. "Brána do nemocnice byla vždy její dominantou. Odstranění části názvu proto chápu jako součást historie nemocnice, která si zaslouží veřejnou pozornost," řekl ředitel nemocnice Petr Zajíc. Nemocnice podle něj v budoucnu rozsah péče nezmění. "Bulovce sice zmizí slovo fakultní z názvu, na její faktické fungování to však nebude mít vliv," doplnil. Pokračovat bude i výuka mediků. Nemocnici kvůli "odfakultnění" čekají některé provozní změny. Mluvčí Martin Šalek řekl, že nemocnice musí upravit názvy klinik, přídomek fakultní zmizí z úředních dokumentů, vývěsních nápisů a webových stránek. Od 1. ledna se už webová adresa změnila na  V Praze tak od ledna zbudou tři z původních pěti fakultních nemocnic:  Všeobecná fakultní nemocnice, nemocnice v Motole a vinohradská nemocnice. Ty se časem mají změnit na univerzitní zařízení a vytvořit páteřní síť pražského zdravotnictví. O Bulovku a Thomayerovu nemocnici má zájem Praha. Buď zůstanou státní, nebo se z nich stanou městské nemocnice. Bulovka má velké AIDS centrum, infekční kliniku vybavenou pro léčbu nejtěžších nákaz či úspěšnou plastickou chirurgii. V Thomayerově nemocnici je známá onkologie či špičkové centrum dětské traumatologie. Síť zařízení ústavní péče v hlavním městě tvoří 27 nemocnic se zhruba 10.000 lůžky, z nich šest nemocnic následné péče, dále 16 odborných léčebných ústavů, 3780 samostatných ambulantních zařízení a 310 lékáren včetně odloučených pracovišť. Specializované obory poskytují péči pacientům z celé republiky. Celkem je v Praze 4225 zdravotnických zařízení, ve kterých pracuje v přepočtu na celé úvazky 9200 lékařů a zubařů a 19.550 odborných zdravotnických pracovníků.~zdr~prg
Míra nezaměstnanosti v Německu klesla v prosinci na nové minimum Berlín 3. ledna (ČTK) - Počet nezaměstnaných v Německu zaznamenal v prosinci druhý měsíc nečekaně rychlého poklesu po sobě. Sezonně upravená míra nezaměstnanosti se tak snížila na 6,8 procenta, což je nové minimum od sjednocení země v roce 1990. Oznámil to dnes spolkový úřad práce.~mak~odb
Česko sužuje silný vítr, na hřebenech v nárazech až 90 km/h Praha 5. ledna (ČTK) - Téměř celé území Česka od středečního večera sužuje silný vítr. Na hřebenech hor dosáhl v noci ojediněle v nárazech i přes 110 km/h, tedy rychlosti orkánu. Ráno se situace mírně zklidnila, přesto například na Klínovci nebo Luční boudě naměřili meteorologové nárazy okolo 90 km/h. Dnes by měl vítr ještě zesílit, větrné počasí vydrží až do pondělí, řekl ČTK mluvčí Českého hydrometeorologického ústavu (ČHMÚ) Petr Dvořák. "Kritičtější počasí je zejména horských hřebenech. Kromě silného větru tam jsou totiž teploty pod nulou a také sněží," řekl mluvčí. Na Klínovci jsou dva stupně pod nulou, na Luční boudě je minus pět stupňů. Podobný stav panuje také na Šeráku. Z nejvyšší hory ČR Sněžky nemají meteorologové k dispozici aktuální údaje o síle větru. Například v Jeseníkách nedoporučují horští záchranáři lidem kvůli silnému větru a hustému sněžení horské túry. Omezená je také viditelnost. Upozorňují běžkaře, že trasy především na otevřených úsecích mohou být zaváté. Na Ovčárně a v části Ramzové se musely kvůli silnému větru dnes zastavit vleky. Kvůli silnému sněžení a větru policie před 09:00 uzavřela pro kamiony hraniční přechod v Náchodě ve směru do Polska. Podle meteorologů by dnes mohl na hřebenech hor v Královéhradeckém kraji vát vítr rychlostí téměř 130 kilometrů v hodině. Kombinace větru a sněžení komplikuje dopravu i na Valašsku, Vysočině nebo Liberecku. "Mnohem silnější vítr než obvykle ale vane také v nižších polohách země. Například v Ostravě jsou dopoledne nárazy o síle až 58 km/h, v Brně dokonce ještě o něco silnější. To nebývá běžné," sdělil Dvořák. V Plzni na Mikulce fouká vítr o nárazech až 72 km/h, stejná situace panuje i na pražské Ruzyni. "Mohlo by to být rizikové i pro přistávající letadla, pokud by šlo o boční vítr. Ten ale zatím fouká v ose dráhy," uvedl mluvčí. Vítr v Česku sice v ranních hodinách slábnul, během dne by měl ale opět zesílit. Větrné počasí by mělo podle meteorologů vydržet až do pondělí. "Ty největší nárazy by však měly přijít ještě během dnešního dne," dodal Dvořák.~met
Upozornění, 2.1.: Mimořádný briefing ministra dopravy Pavla... Praha - 15:30 Mimořádný briefing ministra dopravy Pavla Dobeše a Reného Poruby, pověřeného řízením Ředitelství silnic a dálnic. Tématem bude současná situace v ŘSD a seznámení s dalšími plánovanými kroky. Místo: ministerstvo dopravy, nábřeží Ludvíka Svobody 12, Praha 1 Pramen: Květa Kočová z tiskového oddělní ministerstva, e-mail: kveta.kocova@mdcr.~sta~dpr~zak~prg
V Rusku zemřeli tři lidé, kteří v autě přejížděli zamrzlý Bajkal Moskva 2. ledna (ČTK) - Na ruské Sibiři dnes zahynuli tři lidé, kteří si chtěli cestu autem zkrátit přes zamrzlé Bajkalské jezero. Pod vozidlem s pěti pasažéry se prolomil led a tři z cestujících se utopili. Záchranářům se ale z vody podařilo vytáhnout ženu a jejího osmiletého syna. Píše o tom agentura Interfax s odvoláním na úřady v Irkutské oblasti. Zamrzlý Bajkal, nejhlubší sladkovodní jezero na světě, se v zimě stává poměrně frekventovanou komunikací. Obce podél jezera, které po obvodu měří přes 2000 kilometrů, jsou totiž náhle snadno dosažitelné zkratkou přes led. Něco podobného znají třeba i obyvatelé žijící poblíž jihočeské vodní nádrže Lipno, kde se za tuhých mrazů také jezdí přes zamrzlou plochu přehrady. Na Bajkale se všem doporučuje, aby se autem přes jezero pouštěli až ve chvíli, kdy tloušťka ledu dosáhne 70 centimetrů. To se vzhledem k teplotám, které v zimě pravidelně dosahují minus 20 stupňů, stává každou zimu. Zrádné jsou však teplé proudy, kvůli kterým bývá led v některých místech výrazně tenčí.~dpr~zak
Záhlavová-Strýcová zahájila sezonu výhrou v 1. kole v Brisbane Brisbane (Austrálie) 2. ledna (ČTK) - Česká tenistka Barbora Záhlavová-Strýcová vstoupila v Brisbane vítězně do sezony. V prvním kole přípravného turnaje na Australian Open porazila po více než dvouhodinovém boji 6:2, 4:6 a 6:4 domácí hráčku Olivii Rogowskou. Vypadla Klára Zakopalová. V druhém kole čeká pětadvacetiletou plzeňskou rodačku Záhlavovou-Strýcovou těžší soupeřka, druhá nasazená Andrea Petkovicová z Německa. Proti favoritce nastoupí i Iveta Benešová, jež do druhého kola prošla v neděli - podle očekávání se střetne s nejvýše nasazenou domácí hvězdou Samanthou Stosurovou, jež dnes zdolala 6:2, 6:3 Bělorusku Anastasii Jakimovovou. K postupu měla nakročeno také Zakopalová, jež nad ruskou kvalifikantkou Ninou Bratčikovovou vyhrála první set hladce 6:1. Další sady však získala 154. hráčka světa a o více než sto míst lépe postavenou Češku porazila 6:4 a 7:5. V Brisbane se úspěšně na kurty vrátila Američanka Serena Williamsová, jež ve svém prvním duelu od prohraného finále US Open se Stosurovou zdolala 6:2 a 6:3 Jihoafričanku Chanelle Scheepersovou. "Nebyl to lehký zápas, soupeřka hrála velmi dobře. To jsem nečekala," řekla bývalá světová jednička po vítězství za 68 minut, k němuž si pomohla sedmi esy a naopak profitovala z osmi dvojchyb Scheepersové.~spo
Průzkum: Lidé se bojí další ekonomické krize, mnozí proto spoří Praha 3. ledna (ČTK) - Třiaosmdesát procent občanů Česka se obává další vlny ekonomické krize. Jako nejpřijatelnější řešení ale navrhují pouze opatření, která by se dotkla jen určité skupiny lidí, například zavedení vyšší míry zdanění pro nejbohatší nebo propouštění státních úředníků. Lidé naopak odmítají snižování důchodů. Vyplynulo to z dnes zveřejněných průzkumů společnosti Médea Research. Podle ní si téměř 60 procent lidí vytváří pro případnou krizi i finanční rezervy. V případě krizového scénáře by na vyšší zdanění osob s nejvyššími příjmy kývlo 68 procent dotázaných a na propouštění státních úředníků 65 procent lidí. Se zvýšením firemních daní a spotřební daně by souhlasilo 36, respektive 34 procent občanů. Převážně negativně se lidé staví k případnému zvýšení daně z nemovitostí a daně z přidané hodnoty, s čímž by souhlasila jen necelá třetina lidí. Více než polovina občanů není ani pro vyšší zdanění příjmů a přes tři pětiny veřejnosti nesouhlasí ani se zkrácením pracovního týdne, což by znamenalo i snížení platu. Největší nevoli vyvolalo snížení důchodů, proti je 77 procent lidí. Z hlediska toho, jaký rok 2012 Češi očekávají, jsou spíše pesimisty. V porovnání s loňským podle nich bude dokonce v mnoha ohledech ještě horší. Naopak v osobních očekáváním mají lidé neutrální názory. Nejhorší očekávání vývoje ve společnosti se týkají ekonomické situace, která se zhorší podle téměř 72 procent lidí. Dvě třetiny veřejnosti jsou rovněž přesvědčeny o tom, že bude horší politická situace, jen o něco méně lidí si totéž myslí o míře korupce a náladě ve společnosti. V soukromém životě mezi lidmi panuje nejvíce skepse při pohledu na finanční výhled jejich domácností, kde zhoršení letos čekají dvě pětiny občanů. Naopak v partnerských vztazích, bydlení a zaměstnání převládají pozitivní očekávání. Agentura dělala průzkum věnující se obavám z ekonomické krize ve dnech 7. až 13. prosince 2011, na otázky týkající se očekávání v roce 2012 se autoři dotazovali v lednu a listopadu 2011.~sop~mak
Kvůli nálezu možné bomby byl evakuován ČEZ v Praze Praha 4. ledna (ČTK) - Policie dnes ráno evakuovala na 300 lidí ze sídla elektrárenské společnosti ČEZ v Praze 4. Důvodem byl nález podezřelého balíčku, který vypadal jako nástražný výbušný systém. "V současné době tam probíhá pyrotechnická prohlídka," řekla ČTK policejní mluvčí Jana Rösslerová. Policie dostala hlášení o nálezu možné bomby před 08:30 od bezpečnostního technika z jedné budovy v Duhové ulici v pražské Michli. Policie ihned z domu evakuovala asi 300 lidí a na místo dorazil pyrotechnik s vycvičeným psem, doplnila mluvčí.~zak~ene~efm~prg
Na silnicích vloni zahynulo 701 lidí, méně než v roce 2010 Praha 1. ledna (ČTK) - Při dopravních nehodách loni v Česku zahynulo 701 lidí, což je o 52 méně než v předchozím roce. Vyplývá to z předběžných policejních statistik. Při dopravních nehodách přišlo loni o život nejméně lidí od roku 1980. Přibylo však těžce zraněných, loni vážný úraz utrpělo 3025 lidí, rok předtím to bylo 2823 účastníků dopravních nehod. Nejčastější příčinou havárií byl v roce 2011 nesprávný způsob jízdy a nedodržení předepsané rychlosti. V loňském roce policie vyšetřovala kolem 75.000 havárií, oproti předchozímu roku to bylo asi o 500 nehod méně. Škody se odhadují na 4,5 miliardy korun, o rok dříve to bylo asi 4,9 miliardy. Nejtragičtějším měsícem z hlediska počtu obětí dopravních nehod byl v loňském roce srpen, kdy zahynulo 78 lidí, naopak v lednu přišlo o život 42 účastníků nehod, což bylo za celý rok nejméně. Nejhoršími dny se staly středa 9. února, kdy policie zaznamenala devět mrtvých, a čtvrtek 30. června, který si vyžádal životy osmi lidí. Velký počet usmrcených připadá i na pondělí 23. května a sobotu 27. srpna, kdy zahynulo sedm lidí. Policie však vloni zaznamenala také 69 dní, kdy se havárie na silnicích obešly bez smrtelných zranění. V období od roku 1980 byl nejhorší rok 1994, kdy přišlo o život 1473 lidí. Podle České televize si loňské nehody vyžádaly nejméně obětí za posledních 50 let.~dpr~zak
Západoevropské akcie přerušily růst, prudce oslabuje UniCredit Londýn 4. ledna (ČTK) - Akcie na burzách v západní Evropě přerušily čtyřdenní růstovou sérii a zamířily dolů. Podle analytiků na trzích přetrvávají obavy z dopadů evropské dluhové krize, které část investorů nutí využít dosavadního růstu a prodejem akcií inkasovat zisk. Výrazné ztráty mají akcie největší italské banky UniCredit, s nimiž burza v Miláně po propadu o deset procent přerušila obchodování. Panevropský index FTSEurofirst 300 mírně ztrácel od samého začátku, asi po hodině obchodování oslaboval o 0,4 procenta a pohyboval se kolem úrovně 1024 bodů. V úterý se index po vytrvalém růstu, který zahájil už minulý týden, dostal nejvýše od loňského srpna. Těžil hlavně z dobré statistiky z Číny, Německa a Spojených států. K dnešnímu poklesu cen patrně přispívají obavy, zda si velké evropské země budou schopny bez problémů zajistit nové úvěry. Některé státy budou v letošním roce nuceny refinancovat větší část splatných závazků, což by pro ně za současných podmínek mohlo být složitější. Dopoledne oslabovaly hlavně akcie bank, kterých se dluhová krize v eurozóně týká nejvíce. Souhrnný index bankovních titulů ztrácel zhruba 0,9 procenta. K nervozitě přispívala i nadcházející aukce německých státních dluhopisů se splatností deset let. "Všechno je to o dluhopisových trzích a o finanční situaci jednotlivých zemí," poznamenal ředitel a hlavní analytik oddělení evropských akcií ve společnosti F&C Asset Management David Moss. "Zaznamenali jsme povzbudivé komentáře a činy od (premiéra Maria) Montiho v Itálii a (premiéra Mariana) Rajoye ve Španělsku. Když jim vydrží tón, s kterým začali a trhy dluhopisů budou spokojeny, můžeme pokračovat (v růstu)," dodal. Italská banka UniCredit dnes uvedla, že zvýší základní jmění o 7,5 miliardy eur (asi 192,6 miliardy Kč). Nové akcie bude současným vlastníkům nabízet se slevou asi 43 procent, což je víc, než se čekalo. Akcie nejprve oslabily o více než dvě procenta, záhy ale ztrácely deset procent. Burza s nimi proto zastavila obchody.~bur~eur
MfD: Rychnov má kvůli chybám v tendru vracet dotaci EU na bazén Rychnov nad Kněžnou 3. ledna (ČTK) - Rychnov nad Kněžnou má kvůli chybám při soutěži na stavbu bazénu vracet miliony korun evropské dotace. Úřad regionu soudržnosti Severovýchod po kontrole městu vyměřil vrácení celé dotace 136 milionů korun, avšak sám zároveň navrhl prominutí ve výši 75 procent. Uvedla to dnešní Mladá fronta Dnes v příloze pro hradecký kraj. Bazén stál přes 160 milionů korun a otevřen byl v srpnu 2010. Město doufá, že dotaci v plné výši vracet nebude. "Z dopisu vyplývá, že bychom měli vracet 100 procent dotace, avšak s možností snížení částky na 25 procent, ale také na 10 nebo pět procent," řekl rychnovský starosta Jan Skořepa (za ODS), který město vede od podzimu 2010. Město má kontrolorům nyní podat námitky. Může se následně také odvolat k ministerstvu financí a současně požádat o prominutí či snížení pokuty výbor regionální rady. Případné vrácení necelých sedmi milionů korun, tedy pěti procent dotace, by město podle starosty zvládlo. Při vyšších částkách by město zůstalo zcela bez rezerv nebo by se muselo zadlužit. "To by mělo drastický dopad a asi by se tady nevybudovalo vůbec nic. Město už teď splácí úvěry téměř deset a tři čtvrtě milionu korun ročně, a kdyby k tomu přibyly další splátky, bylo by na tom mizerně," uvedl Skořepa. Kontroloři stavbu bazénu začali řešit vloni v únoru. Na konci července uvedli, že mají podezření na diskriminační podmínky v soutěži na dodavatele stavby a navrhli vrácení dotace. "Město podle auditu zvýhodnilo dodavatele, kteří stavěli v České republice a navíc byli placeni z veřejných prostředků," uvedla mluvčí úřadu regionální rady Eva Jouklová. Bazén postavila společnost VCES.~pol~pod~sta~eur
Deník: Žena zemřela při porodu, rodina viní nemocnici Jihlava 5. ledna (ČTK) - Loni v listopadu zemřela po porodu v jihlavské nemocnici pětatřicetiletá rodička. Její manžel viní z úmrtí nemocnici, ta však jakékoli pochybení odmítá. Policie případ vyšetřuje jako usmrcení z nedbalosti. Pachateli hrozí až šest let vězení. Informuje o tom dnešní jihlavský deník. Podle Ladislava Bohaty z Horního Bolíkova šla jeho žena do porodnice naprosto zdravá. Císařským řezem porodila zdravého syna, ale o pár hodin později zemřela. Předtím údajně byla v Českých Budějovicích na několika vyšetřeních i genetických testech, které byly v pořádku. Manžel nevěří, že lékaři udělali všechno, co mohli. Příčinou smrti matky tří dětí byla údajně oboustranná plicní embolie. Nemocnice podle mluvčí Veroniky Pyskové pochybení lékařů odmítá. "K úmrtí došlo v souvislosti se závažnou, nepředvídatelnou a neodvratitelnou těhotenskou komplikací. Personál udělal vše, co měl a co mohl," řekla listu Pysková. Policie má výsledky pitvy, k vyšetřování přizve soudního znalce. Podle krajské policejní mluvčí Dany Čírtkové zatím nebyl nikdo obviněn. Loni zemřela po porodu v jihlavské nemocnici ještě jedna žena. Podle Pyskové jsou tato dvě úmrtí jediná za posledních 12 let. V ostatních nemocnicích na Vysočině nezemřela loni podle listu žádná rodička.~zdr
Sněžení pomohlo zimním střediskům v Pardubickém kraji Pardubice 5. ledna (ČTK) - Dnešní sněžení rozptýlilo obavy provozovatelů lyžařských středisek v Pardubickém kraji, že kvůli oblevě posledních dní budou muset sjezdovky uzavřít. Napadlo až 20 centimetrů sněhu a horské areály jsou na víkend dobře připraveny. Vydřená místa na sjezdovkách zmizela, díky podkladu technického sněhu je sněhová vrstva často značně silná, řekl ČTK ředitel Skiparku Červená Voda Radek Procházka. "My jsme ty problémy neměli, sjezdovka byla do poslední chvíle pod sněhem. Teď masivně připadává, takže na některých místech se dostaneme na víkend i k metru," uvedl Procházka. Středisko na sobotu připravilo pro návštěvníky také módní show, prezentaci lyží, hudební vystoupení a další akce, v neděli čeká děti zábavné odpoledne. Dostatek sněhu umožnil upravit svahy v Dolní Moravě pod Králickým Sněžníkem, sněhová pokrývka dosahuje až 50 centimetrů. K dispozici je více než 7,5 kilometru sjezdovek, 2,5 kilometru dlouhá sáňkařská dráha a přes 20 kilometrů běžeckých tras. V provozu je také většina sjezdovek v Čenkovicích v Orlických horách, kde lyžařům v této sezoně nově slouží i lanovka. Do střediska mohou zamířit také milovníci běžeckého lyžování. "Upraveno bude kolem 30 kilometrů stop na Bukové hoře, Suchém vrchu a navazujících trasách," řekl ČTK správce čenkovického areálu František Trávníček.~met~spl
Avízo, 11.1.: TK k uvedení tří koncertních provedení Janáčkovy... Ostrava - 11:00 TK k uvedení tří koncertních provedení Janáčkovy Věci Makropulos s Evou Urbanovou. TK se zúčastní mimo jiné Eva Urbanová, Aleš Briscein, Ivan Kusnjer. Akreditace na e-mail: katerina.ondrejkova @ndm.cz. Místo: Divadlo Antonína Dvořáka, ředitelský salonek Pramen: Kateřina Ondřejková z Národního divadla moravskoslezského, tel.~den~kul
Avízo, 5.1.: TK libereckého krajského policejního ředitelství... Liberec - 10:30 TK libereckého krajského policejního ředitelství k bezpečnostní situaci v Tanvaldu, kde na Nový rok po střelbě zemřel mladý Rom a další byl zraněn. Policie bude informovat i o chystaných bezpečnostních opatřeních v souvislosti se sobotním pohřbem a avizovanou demonstrací. Akreditace na adrese tiskova.krplb@mvcr.cz. Místo: zasedací místnost budovy krajského ředitelství, nám. Dr. E. Beneše 584/24 Pramen: policejní mluvčí Vlasta Suchánková, tel.: 724 189 071, e-mail: tiskova.krplb@mvcr.~den~zak
Urna s popelem Václava Havla byla uložena do rodinné hrobky Praha 4. ledna (ČTK) - Urna s popelem prezidenta Václava Havla byla dnes před polednem uložena do rodinné hrobky na pražském Vinohradském hřbitově. Soukromé pietní akce se účastnila vdova Dagmar, bratr Ivan s chotí Dagmar a nejbližší spolupracovníci prvního polistopadového prezidenta. Na hřbitově byli také finančník a sponzor Havlových aktivit Zdeněk Bakala s partnerkou Michaelou, výtvarník a architekt Bořek Šípek či sestry boromejky, které o Havla na sklonku života pečovaly. Na poslední cestě ho doprovodily svým zpěvem. Nad hrobkou během piety promluvil katolický kněz. Datum uložení urny vybrala rodina na den, kdy uplynulo 15 let od Havlovy svatby s jeho druhou ženou Dagmar. Hrobka Havlovy rodiny je umístěna v boční stěně kaple svatého Václava. Do hrobky byli v minulosti pohřbeni členové jeho rodiny a také jeho první manželka Olga. Právě po její smrti v roce 1996 Havel požádal architekta Zdeňka Hölzela a sochaře Olbrama Zoubka, aby hrobku přestavěli. Přípravy na uložení ostatků hlavy státu začaly v úterý. Poté, co kameník vytesal na náhrobek během noci Havlovo jméno s datem narození a úmrtí, byla dnes ráno hrobka odkryta. Zřízenci nadzdvihli masivní náhrobní desku, jejíž povrch je vybroušen do podoby české státní vlajky. Státní význam hrobky připomíná i to, že náhrobek je z mrákotínské žuly, tedy ze stejného kamene, ze kterého navrhl slovinský architekt Josip Plečnik obelisk na Pražském hradě. Čtyři metry vysoký náhrobní kámen lemují bronzové reliéfy andělů a Panny Marie, které pro Havla vytvořil Zoubek. Havel podle Hölzela do reliéfu náhrobku při jeho tvarování otiskl i svůj palec. Havel zemřel 18. prosince ve věku 75 let po vleklých zdravotních potížích. Životní pouť politika, dramatika, spisovatele a ochránce lidských práv skončila na jeho chalupě v Hrádečku na Trutnovsku. Tam poslední měsíce povětšinou trávil čas. Před Vánoci se konal státní pohřeb a poté i poslední rozloučení s Václavem Havlem v rodinném kruhu.~for~pol~pod
Avízo, 11.1.: TK automobilového závodníka Martina Rady před... Brno - 11:00 TK automobilového závodníka Martina Rady před jeho startem v Rallye Monte Carlo.~den~spo
Většina nových bytů kvůli vyšší DPH zdražila o desítky tisíc Kč Praha 5. ledna (ČTK) - Při koupi nového bytu si lidé musí od Nového roku zpravidla připlatit několik desítek tisíc korun. Velké developerské firmy od Nového roku většinou zdražily nové bydlení kvůli zvýšení spodní sazby daně z přidané hodnoty (DPH). Vyplývá to z dnešní ankety ČTK mezi největšími pražským developery. Ze čtyř největších pražských stavitelů bytů zvýšily od začátku roku plošně ceny Finep a Skanska. Finep ale nabízí na bydlení do konce ledna pětiprocentní slevu. Další z developerů Central Group zvýšil ceny zhruba u 75 procent bytů v prodejní nabídce, Ekospol zdražil 64 procent prodávaných bytů. "Vzhledem k již tak nízkým obchodním cenám se zvýšení DPH do našich cen ve většině lokalit nutně muselo promítnout, nejedná se však o celé čtyři procentní body," řekl ČTK obchodní ředitel Central Group Jiří Vajner. Například cena dvoupokojového bytu s výměrou kolem 40 metrů čtverečních v jednom z projektů Ekospolu činí od začátku letošního roku včetně daně přibližně dva milionu korun. To je zhruba o 70.000 Kč víc než před zvýšením DPH. Rovněž dvoupokojový byt od Central Group o velikosti zhruba 57 čtverečních metrů zdražil přibližně o 93.000 korun na 3,05 milionu.   Obavy ze zdražení bytů kvůli daňovým změnám pomohly podle Ekospolu loňským prodejům, které se na pražském trhu zvýšily u projektů s 50 a více byty o 28 procent. Loňský výsledek už trh v roce 2012 pravděpodobně nezopakuje, soudí generální ředitel Ekospolu Evžen Korec. Dolní sazba daně z přidané hodnoty od Nového roku stoupla na 14 procent z dřívějších deseti. Od roku 2013 se sazby mají sjednotit na 17,5 procenta. Na nové byty s plochou do 120 metrů čtverečních a rodinné domy do 350 metrů čtverečních se nyní vztahuje snížená sazba DPH. Většina novostaveb na trhu patří právě do této kategorie. U obchodů se staršími byty se neplatí DPH, ale daň z převodu nemovitostí.~sta~mak
Češi kvůli krizi šetří na exotických dovolených Praha 2. ledna (ČTK) - Cestovním kancelářím ubývá klientů, kteří v zimě létají na pobytové zájezdy k exotickým mořím. Vyplývá to z ankety ČTK mezi cestovními kancelářemi a agenturami. Pokles zájmu zasáhl především lacinější typy zájezdů. Podle Jaromíra Beránka z analytické společnosti Mag Consulting je to způsobeno zejména obavami lidí z utrácení v ekonomicky nejisté situaci. "Cestovní kanceláře v letošním roce nabídly na trh víc míst než v loňské sezóně," uvedl místopředseda Asociace cestovních kanceláří (ACK ČR) Jan Papež. Pokles prodeje se týká zejména zájezdů s charterovými lety v cenovém rozmezí mezi 20 až 30 tisíci korunami na osobu. Pravidelné linky do exotických zemí jsou podle Papeže stále plné, což podle něj svědčí o odklonu turistů od cestovních kanceláří směrem k individuální turistice. Znatelný pokles odbytu exotických zájezdů potvrdila marketingová ředitelka cestovní kanceláře Firo-tour Pavlína Pešová. Proti loňskému roku kancelář zatím prodala téměř o pětinu zájezdů méně. Prodej exotiky je letos vlažnější, řekl i Stanislav Zíma z Exim Tours. "Vrstva obyvatel se středními příjmy v současné době cítí finanční nejistotu," uvedl Beránek. Podle něj si tito lidé místo zimního koupání dopřáli luxusnější vánoční a silvestrovské pobyty na horách. Zcela jiná je situace v případě nejluxusnějších exotických dovolených. Těch naopak cestovní kanceláře letos v zimě prodávají více, upozornil Papež. Druh klientely, který si takovéto pobyty může dovolit, není citlivý na ekonomické výkyvy, dodal. Největší propad počtu prodaných zájezdů se podle Papeže týká zejména Dominikánské republiky, Kuby a Thajska, které je z hlediska počtu českých turistů tradičně nejvíce navštěvovanou exotickou destinací. V Dominikánské republice se projevila zejména slabší koupěschopnost českých turistů, v případě Thajska hraje roli i to, že řada lidí do této země létá opakovaně a dovolenou zde si je ve stále větší míře schopná zajistit i individuálně, dodal Papež.~tur~slz
Policisté museli na Přerovsku zastřelit psa, ohrožoval lidi Přerov 4. ledna (ČTK) - Agresivního psa museli v úterý na Přerovsku zastřelit policisté. Zvíře napadalo v Soběchlebech obyvatele a jednu z žen kouslo do nohy. Ve chvíli, kdy začal útočit i na přivolanou hlídku, použili policisté zbraň. Se zvířetem měli přitom lidé z obce problémy už dříve, řekla dnes ČTK přerovská policejní mluvčí Miluše Zajícová. Policisty zavolali do Soběchleb z obavy z volně pobíhajícího agresivního zvířete tamní obyvatelé. "Přímo před policejní hlídkou, která se na místo dostavila, napadl pes třiapadesátiletou ženu, kterou kousl do kolena," uvedla mluvčí s tím, že napadená nebyla zraněna. Na místo útoku se dostavil majitel psa. Policistům však příliš nepomohl, v krvi měl v té chvíli tři promile alkoholu. "Hlídkou byl několikrát vyzván, aby si psa chytil a zajistil. Pes však na volání svého pána nereagoval, nenechal se chytit a agresivně dorážel na policisty," doplnila mluvčí. Jeden z policistů nakonec vytáhl zbraň a zvíře zastřelil. Podle majitele byl kříženec loveckého psa a německého ovčáka starý tři roky. Policisté zjistili, že pes už v minulosti napadal lidi z obce, ale nikdo to neohlásil.~zak~ekl
Schodek rozpočtu byl kvůli fondům EU vyšší, vládní deficit nižší Praha 3. ledna (ČTK) - Státní rozpočet skončil v roce 2011 ve schodku 142,8 miliardy korun, přičemž naplánovaný rozpočet počítal s deficitem 135 miliard korun. Důvodem vyššího schodku rozpočtu byly potíže při čerpání z evropských fondů.  Podle metodiky EU známé jako ESA 95 činil schodek státního rozpočtu jako součást veřejných rozpočtů 124,2 miliardy korun, což představuje asi 3,7 procenta hrubého domácího produktu(HDP). Na tiskové konferenci to dnes sdělil ministr financí Miroslav Kalousek.~mak
Kraj seškrtal větrníky nad Chomutovem, z osmi větrníků zbude pět Ústí nad Labem 1. ledna (ČTK) - Plzeňská firma APB může postavit v horách nad Chomutovem pět nových větrníků. Ústecký kraj jí dal na konci prosince souhlasné stanovisko ke stavbě větrné farmy Blatno, tři z osmi navrhovaných elektráren ale nepovolil. Blatno je stranou od nejatraktivnější lokality mezi Horou svatého Šebestiána a Vejprty, kde investoři připravují stavbu až 205 větrníků. Farma u Blatna patří mezi ty, které budily velkou kontroverzi, protože má vyrůst v blízkosti přírodního parku Bezručovo údolí. Záměr připomínkovala řada občanských sdružení a veřejného projednávání v říjnu 2010 se zúčastnilo 45 lidí. Vadilo jim jak narušení krajinného rázu a životního prostředí některých živočišných druhů, tak i přílišná blízkost k obydlím lidí. Některým připomínkám nakonec krajský úřad vyhověl, pět z osmi elektráren ale nakonec povolil. "Některé znaky přírodní charakteristiky mají jedinečný význam v rámci regionu nebo státu. (...) Posuzovaný záměr ovlivní krajinná panoramata a vytvoří odlišný charakter v okolí Zákoutí a Mezihoří. Přinese změnu krajinného rázu v okruhu do 10 km (zřetelná viditelnost), na vzdálenost větší než 20 km budou již elektrárny obtížně viditelné," uvádí ve svém stanovisku krajský úřad. Hory nad Chomutovem investory lákají; je tam velmi solidní průměrná rychlost větru mezi čtyřmi a pěti metry za vteřinu a přitom jsou jen málo chráněné. "Toto území je pod drobnohledem investorů, je tu o ně extrémní zájem," řekl v polovině prosince zpracovatel dokumentace Luboš Motl. Jedna elektrárna v podobných podmínkách stojí mezi 80 a 100 miliony korun. V Krušných horách dávají plný výkon dvou megawattů zhruba tři procenta provozní doby; více než polovinu času se pohybuje jen okolo deseti procent. Právě nestálost výkonu je největším problémem větrných elektráren, protože při plném výkonu přetěžují rozvodnou síť a když stojí, musí jejich výkon nahrazovat konvenční zdroje. Část odborníků proto větrné elektrárny hodnotí skepticky. Proud ale nakonec do sítě dodají a odběratel ho zaplatí. Čtyřsetmilionová investice se při současných podmínkách zaplatí za osm let, přičemž plánovaná životnost je 25 let.~sta~ene~pol~pod
Brankář Howard z úcty ke kolegovi gól přes celé hřiště neslavil Liverpool 5. ledna (ČTK) - Brankář Evertonu Tim Howard se sice v utkání 20. kola anglické ligy proti Boltonu zapsal kuriózním gólem mezi střelce, pokoření Ádáma Bogdána v soupeřově brance ale nijak neslavil. Jak posléze vysvětlil, s gólmanem fotbalistů Wanderers soucítil, neboť sám podobný gól v dávné minulosti dostal také. Howard v 63. minutě středečního utkání v Goodison Parku za bezbrankového stavu poslal ze zpětné přihrávky dlouhý a vysoký nákop na útočníky. Míč se před pokutovým územím Boltonu odrazil od země a za výrazné pomoci větru skončil za zády maďarského gólmana, jenž přitom stál pouze kousek před malým vápnem. 
           Howard se za jásotu publika s kamennou tváří pouze otočil a udělal pár kroků ke své brance, kde následně přijímal gratulace spoluhráčů. "Není moc pěkné být v této pozici," řekl Howard při představě, jak se asi musel Bogdán po gólu cítit. "Sám jsem se v ní ocitl - před hodně dlouhou dobou. A to byl důvod, proč jsem nijak neslavil," zdůvodnil Howard. "Jasně že jsem měl radost z toho, že jdeme do vedení a snad tím také za ziskem tří bodů, ale pro brankáře to není dobrý pocit. Přesněji, je to doopravdy hrozné," uvedl Howard, jemuž nakonec jubilejní duel s gólovou trefou také dost zhořkl, neboť Bolton vývoj utkání dvěma góly otočil a vyhrál 2:1. Že silný vítr sehrál v bizarní situaci svoji roli, o tom nebylo při rychlém a vysokém odskoku míče pochyb. Provázel totiž celý zápas. "Mohli jste vidět, že každý měl problém s odhadem míče. Obránci posílali mimo odkopy, které by normálně končily ve hřišti. Vítr je při hře nejtěžší překážkou. Sníh, déšť, slunce, to vše nevadí, ale vítr vám dokáže přichystat opravdové nástrahy," prohlásil Howard.~spo
Stanislav Kolíbal vystavuje nové rozměrné kresby Praha 4. ledna (ČTK) - Nové velkoformátové kresby a několik svých prací ze 70. let vystavuje ode dneška v Galerii Zdeněk Sklenář sochař a výtvarník Stanislav Kolíbal. S odkazem na dobu vzniku děl se jmenuje Tehdy a teď. Nové kresby vznikly speciálně pro nově připravené prostory galerie sídlící na Smetanově nábřeží. Šestaosmdesátiletý umělec ke vzniku rozměrných kreseb přizval dva mladé autory - Petra Písaříka (1968) a Karla Štědrého (1985). Realizaci měl připravenou v podobě skic, v ateliéru Petra Písaříka také byla zkušebně jedna z kreseb provedena, ale teprve na místě dotvářel jejich finální podobu, uvedl kurátor výstavy Martin Dostál. Kolíbal je jednou z nejvýraznějších osobností českého poválečného umění. Jádrem jeho tvorby jsou sochy a objekty, zpočátku vytvářel figurální plastiky, později převáděl přírodní tvary a projevy do zjednodušených, často až minimalisticky oproštěných děl. Přes zkoumání přírodních struktur jeho práce stále více využívají geometrického tvarosloví. Kolíbal se soustřeďuje na problematiku optické iluze, prostoru a prázdna. Nyní vystavované monumentální kresby ukazují kolíbalovský svět "emocionální geometrie", jak jej nazývají historikové umění, tedy geometrie plné hledání průsečíků, viděných i možných čtverců, kružnic a přímek. Zjevný je ale i rys dočasnosti a pomíjivosti této realizace, jejíž faktický život skončí s výstavou a přetřením stěn.  Druhou část výstavy představují unikátní Kolíbalovy práce ze 70. let, z nichž autor vybral ty, které potřebují pro své vyznění interakci se stěnou. Jde o práce v Česku málo známé, přitom ale jde o díla, která svým minimalistickým a existenciálním základem souzněla s dobovou světovou avantgardou, uvádí kurátor. Jejich vystavením se současnými díly demonstruje Stanislav Kolíbal vnitřní myšlenkovou a výrazovou propojenost své tvorby.~kul
Úvodní dva závody mistrovství ČR v motoskijöringu se neuskuteční Želeč u Tábora (Českobudějovicko) 5. ledna (ČTK) - Teplé počasí a nedostatek sněhu přinutily pořadatele zrušit úvodní dva závody letošního devítidílného seriálu mistrovství republiky v motoskijöringu. Nepojede se v sobotu v Želči u Tábora ani v neděli v Rodné u Mladé Vožice. "Pokud by se počasí umoudřilo, tak bychom mohli odložené závody uspořádat v náhradním termínu o týden později," uvedl ředitel obou závodů Evžen Zadražil z Motorsportu Chýnov. "Když nebude ani v polovině ledna sníh, tak bychom se ještě pokusili získat pořádání závodů v jiném náhradním termínu," dodal. Po závodech na jihu Čech má motoskijöringový šampionát pokračovat 21. ledna v Olešnici v Orlických horách a o den později v Letohradu.~spo
Bývalý izraelský premiér Olmert obviněn z korupce Jeruzalém 5. ledna (ČTK) - Bývalý izraelský premiér Ehud Olmert byl dnes spolu s dalšími 12 osobami obviněn z korupce v rámci takzvané kauzy Holyland. Tento velký úplatkářský skandál se točí kolem výstavby stejnojmenného jeruzalémského sídliště a Olmert v době, kdy zastával úřad starosty Jeruzaléma, údajně přijal od investorů milionový úplatek. O Olmertově obvinění dnes informovala agentura AFP s odvoláním na soudní zdroj. Podle něj bylo o vznesení obvinění vůči Olmertovi rozhodnuto na základě anonymního svědectví.   Na žádost generálního prokurátora obvinil telavivský soud z korupce Olmerta, někdejší šéfku jeho úřadu Šulu Zakenovou a jeho nástupce v primátorské funkci Uriho Lupolianského. Ten Olmerta vystřídal v úřadu starosty v roce 2003 a vykonával ho do roku 2008. Olmert jakoukoliv spojitost s aférou Holyland popírá. Podle informací z vyšetřování z roku 2010 ale údajně přijal v souvislosti s výstavbou tohoto sídliště úplatek ve výši 3,5 milionu šekelů (asi 18,2 milionu korun). Úplatky k němu podle policie zřejmě směřovaly dvěma kanály: přes jeho blízkého spolupracovníka Uriho Messera a přes Zakenovou. Lupolianski je podezřelý, že přijal v úplatcích tři miliony šekelů (zhruba 15,6 milionu korun) od rodiny majitelů pozemku, na němž byl komplex postaven. Policie se domnívá, že část úplatků byla poukazována na organizaci Jad Sarah, kterou Lupolianski založil a byl několik let jejím předsedou. Lupolianski za úplatky údajně urychloval projekt Holylandu a umožnil také jeho rozšíření, čímž zvýšil zisky developerských firem. Holyland je obrovský komplex luxusních bytů v jižním Jeruzalémě, kritizovaný za mohutnost. Je domovem nejbohatších Izraelců. Pětašedesátiletý Olmert je od září 2009 souzen ve třech dalších kauzách za údajné braní úplatků, podvod, zneužití důvěry a daňový únik. Olmert je souzen za činy, jichž se údajně dopustil v době, kdy zastával úřad starosty nebo později ministra průmyslu, tedy mezi lety 1993 až 2006. Problémy vyšly najevo až za jeho předsednictví kabinetu (2006-2009). Kvůli podezření z korupce roku 2008 formálně rezignoval.~zak~for~pol
Liberecký kraj dostal od antimonopolního úřadu pokutu 15.000 Kč Brno/Liberec 3. ledna (ČTK) - Liberecký kraj dostal od antimonopolního úřadu pokutu 15.000 korun. Důvodem jsou formální chyby v tendru na opravu více než 50 mostů na silnicích II. a III. tříd, který Liberecký kraj několik let připravoval a loni jej Úřad pro ochranu hospodářské soutěže (ÚOHS) zrušil, zjistila ČTK z webu úřadu. Kraj dostal pokutu za to, že námitky sdružení firem Eurovia, Strabag a Valbek vyřídil opožděně. Kraj firmy z tendru vyloučil. Sdružení proti tomu podalo námitky. Kraj je vyřídil o tři dny později, než stanovuje zákon. Nyní za to dostal pokutu, která je už pravomocná. Liberecký kraj připravoval velký tendr, jehož náklady se odhadovaly na 400 milionů korun, dva roky. Mezi mosty byly i takové, které pak zásadně poškodila loni v srpnu povodeň, a opravy nebylo možné dál odkládat. I to byl podle hejtmanova náměstka pro dopravu Martina Seppa (ČSSD) důvod, proč se kraj proti rozhodnutí antimonopolního úřadu neodvolával. Zakázky pak zadal po jednotlivých mostech, aby mohl ještě letos začít s opravami. Kvůli námitkám totiž ztratil celou jednu stavební sezonu. ÚOHS o pokutě rozhodl až koncem loňského roku. Sankční řízení uzavřel asi půl roku poté, co zrušil celý tendr na opravy mostů. Důvodem byla špatně nastavená kvalifikační kritéria. Kraj požadoval, aby u sdružení ucházejících se o zakázku alespoň jeden z nich prokázal obrat ve výši minimálně 80 procent předpokládané ceny zakázky. "Zákon to neumožňuje," uvedl už dříve předseda ÚOHS Petr Rafaj. Podle něj to mohlo vést ke skryté diskriminaci ostatních uchazečů. Antimonopolní úřad zjistil i několik dalších pochybení. Zadání soutěže i výběr vítěze přitom od začátku kritizovala i opozice. Liberecký kraj vlastní 667 mostů na silnicích II. a III. tříd, 271 z nich je ve špatném až havarijním stavu. Stav mostů v kraji nebyl dobrý ani před povodněmi, velká voda ale zasáhla 198 mostů, 60 procent z nich bylo narušeno tak, že musela být omezena jejich nosnost. Kompletní rekonstrukci potřebuje 22 mostů, dalších devět voda zcela zničila a vojáci je museli nahradit mostními provizorii. Celkové škody na mostech ve správě kraje překročily 450 milionů korun.~sta~dpr~zak~pol~pod
Šéf NSZ Zeman: Kvůli kauze MUS by měly být podány kárné žaloby Praha 5. ledna (ČTK) - Nejvyšší státní zástupce Pavel Zeman ve středu zaslal ministru spravedlnosti Jiřímu Pospíšilovi (ODS) podnět k podání kárných žalob na některé státní zástupce Vrchního státního zastupitelství v Praze (VSZ) kvůli postupu při vyřizování žádostí švýcarské justice o právní pomoc v kauze Mostecké uhelné společnosti (MUS). ČTK o tom dnes informovala mluvčí Nejvyššího státního zastupitelství (NSZ) Helena Markusová. O koho, ani o kolik státních zástupců jde, neupřesnila. Podle šéfa VSZ Stanislava Mečla nese odpovědnost za průtahy mimo jiné jeho předchůdce Vlastimil Rampula.~zak~ene~sur
Po více než roce se sejdou izraelští a palestinští vyjednávači Ammán 3. ledna (ČTK) - Izraelští a palestinští vyjednávači by se dnes po více než roční přestávce měli sejít z iniciativy jordánského vedení v Ammánu, aby se pokusili obnovit vzájemný dialog. Spolu se zástupci blízkovýchodního kvartetu (EU, USA, OSN a Rusko) mají prodiskutovat podmínky pro obnovu oficiálních mírových rozhovorů. Palestinci si ale od schůzky příliš mnoho neslibují. Palestinci přerušili přímý dialog s Izraelem v září 2010 poté, co izraelská vláda odmítla prodloužit moratorium na zastavení výstavby ve východním Jeruzalémě a na západním břehu Jordánu. Jejich hlavní vyjednávač Saíb Irikát řekl v pondělí novinářům, že neočekává žádný průlom, dokud Izraelci na tuto podmínku nepřistoupí a navíc neuznají hranice z roku 1967 za základ stanovení hranic budoucího palestinského státu. Izrael ale tento palestinský požadavek vytrvale odmítá a trvá na tom, že mírová jednání mohou být obnovena jen bez předběžných podmínek.~pol
Obří Sud Javorník se opět zastavil, provoz omezí i na Ještědu Liberec 2. ledna (ČTK) - Lyžařské areály na Ještědském hřbetu trápí teplé počasí a málo sněhu. Středisko Obří Sud Javorník se po dvou dnech fungování opět zastavilo a v provozu by mělo být zřejmě až o víkendu. Omezený provoz čeká v příštích dnech i lyžaře, kteří se vydají do libereckého Sportovního areálu Ještěd, zjistila dnes ČTK. Nejlepší podmínky pro zimní sporty začátkem roku nabízejí rekreační areály v Krkonoších. Obří Sud Javorník se poprvé zastavil po třech dnech provozu ve středu 28. prosince. Pro lyžaře se pak znovu otevřel na Silvestra a Nový rok. "Je to nedostatkem sněhu a navíc je takové období, které stejně lyžaře moc neláká," řekl ČTK Milan Saibert, ředitel společnosti Všesportovní areál Obří Sud Javorník, která nové rekreační středisko provozuje. Na Javorníku jezdí bobová dráha a otevřený je penzion a restaurace Obří Sud pod vrcholem kopce. Lyžaři by si měli na své opět přijít o nadcházejícím víkendu. Saibert doufá, že se počasí umoudří, začne sněžit a v polovině ledna konečně přijdou mrazy. "Pak už by to snad mělo jet nepřetržitě," dodal. V areálu na libereckém Ještědu o víkendu lyžovalo odhadem asi 1000 lidí, z toho ale převážná většina už v sobotu. Středisko zatím není provozu celé. V pondělí se lyžuje na sjezdovkách F10, Pod lany a Bucharka. Od úterý do odvolání už pojede jen první z nich. "Chceme si to ušetřit na sobotu a na neděli," vysvětlil Miroslav Pecháč z lyžařského střediska. Sněhové podmínky ani podle něj ideální nejsou. Na sjezdovce F10 je sněhu 30 až 40 centimetrů. Podle předpovědi se navíc v nejbližších dnech sněžení ani mráz nečeká. Nejlepšími sněhovými podmínkami se v těchto dnech mohou pochlubit zřejmě v krkonošské Rokytnici nad Jizerou, kde je na svazích až 90 centimetrů sněhu. Areál v Harrachově jej uvádí od 30 do 60 centimetrů, Vítkovice 20 až 45. Až čtyřiceticentimetrová pokrývka leží i na svazích v areálech na Tanvaldském Špičáku a na Severáku. Teploty na severu Čech se ale pohybují nad nulou a sníh na sjezdovkách je mokrý nebo vlhký.~met~spl
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina A: Bulharsko - Dánsko 2:1 Pironkovová - Wozniacká 5:7, 6:4, 2:6, Dimitrov - Nielsen 7:6 (7:5), 6:2, Pironkovová, Dimitrov - Wozniacká, Nielsen 3:6, 6:4, 10:1.   10:00 ČR - USA. Tabulka:    1.	ČR	1	1	0	2:1	5:3	1	2.	Dánsko	2	1	1	3:3	8:7	1	3.	Bulharsko	2	1	1	3:3	8:8	1	4.~spo
Žena v Ostravě zapálila dům, kde byly i dvě malé děti Ostrava 4. ledna (ČTK) - Z obecného ohrožení policisté v těchto dnech obvinili čtyřiašedesátiletou ženu. V Ostravě údajně 30. prosince založila požár rodinného domku, kde bydlela. V domě v té době bylo několik lidí a dvě malé děti. Všechny se příbuzným a sousedům podařilo odnést do bezpečí. Motiv seniorky policisté nyní zjišťují. ČTK to řekla mluvčí ostravské policie Gabriela Holčáková. Důchodkyně požár podle policie založila kolem 19:30 ve sklepě rodinného domu. Pak odešla do další místnosti, kde si lehla a usnula. "Muž žijící v domě ale včas ucítili kouř a do bezpečí vynesl dvě děti. Spolu se sousedy pak i šestasedmdesátiletého muže," uvedla Holčáková s tím, že oheň se naštěstí nerozšířil a způsobil škodu kolem 10.000 korun. Kriminalisté žhářku obvinili z obecného ohrožení. Co ji k jejímu jednání vedlo, zatím ještě zjišťují. Žena odmítla vypovídat.~zak
Minulý měsíc byl pro hasiče nejnáročnější větrný 16. prosinec Praha 3. ledna (ČTK) - V posledním měsíci roku 2011 byli hasiči nejvíce zaměstnaní v pátek 16. prosince, kdy Českou republiku zásahl silný vítr. V tento den řešili 780 případů, což je téměř trojnásobek běžného denního průměru. Nejvíce požárů zaznamenali podle očekávání poslední den roku, informovala ČTK tisková mluvčí Hasičského záchranného sboru ČR Ivana Svitáková. Celkem v prosinci vyjížděli hasiči k 7870 událostem. Kvůli silnému větru 16. prosince především odstraňovali popadané větve, vyvrácené stromy nebo přetrhané elektrické vedení. Nejvíc výjezdů bylo Moravskoslezském, Karlovarském a Libereckém kraji. Technickou pomoc poskytují v průměru 139krát denně, v pátek 16. prosince však zaznamenali celkem 570 podobných případů, které většinou souvisely právě s větrnou bouří. Celkem vyjeli 780krát, dlouhodobý denní průměr je 289 výjezdů. Poslední den v roce hasiči zasahovali u 107 požárů, průměr je 56 požárů denně. Dohromady na přelomu roku zaznamenali hasiči nejvíce požárů za posledních pět let, vyjížděli ke 152 případům. Řada z nich však vypukla až po silvestrovské půlnoci a proto se počítají už do lednové statistiky. Hasiči vyjíždějí také k dopravním nehodám, nejčastěji to bylo 21. prosince. V tento den zasahovali u 157 nehod, což je zhruba dvojnásobek denního průměru.~zak
Česká televize mění vysílací časy losovacích pořadů na ČT1 Praha 2. ledna (ČTK) - Sazka se dohodla s Českou televizí na změně vysílacích časů losovacích pořadů na programu ČT1 od Nového roku. ČTK o tom dnes informoval tiskový mluvčí Sazky Václav Jalovecký. Losování Šťastných 10 se přesouvá z 18:56 na 19:56. Ve dnech, kdy se losuje Sportka nebo Euromiliony, tak budou v televizi odvysílána dvě losování po sobě. Sazka dále od ledna zrušila noční vysílání úplných záznamů losování Šťastných 10. Záznam bude nadále k dispozici pouze na internetových stránkách Sazky. Záznamy losování Sportky a Euromilionů zůstávají v nočních časech na ČT 1 a jsou rovněž na internetové adrese  Změny ve vysílání losovacích pořadů Sazky v ČT vycházejí z dlouhodobého vývoje sledovanosti všech losovacích pořadů.~med~slz
Výsledky Sazky na 52. sázkový týden Praha 1. ledna (ČTK) - Výsledky hry Sazka na 52. sázkový týden, tj. utkání hraná 31. prosince a 1. ledna:   nkr okr 1.	Bolton	-	Wolverhampton	1:1	0	2.	Norwich	-	Fulham	1:1	0	3.	Swansea	-	Tottenham	1:1	0	4.	West Bromwich A.	-	Everton	0:1	2	5.	New Jersey	-	Pittsburgh	3:1	1	6.	Buffalo	-	Ottawa	2:2	0	7.	Anaheim	-	Colorado	2:4	2	8.	Dallas	-	Boston	4:2	1	9.	Los Angeles	-	Vancouver	4:1	1	10.	Česko 20	-	Finsko 20	0:4	2	11.	Slovensko 20	-	Švýcarsko 20	6:4	1	12.	Kanada 20	-	USA 20	3:2	1	13.~spo
Islamistická sekta v Nigérii hrozí křesťanům na muslimském severu Abuja 2. ledna (ČTK) - Nigerijská islamistická sekta Boko Haram dala křesťanům žijícím na převážně muslimském severu země tři dny na to, aby ho opustili, a pohrozila střety s vládními jednotkami v oblastech, kde kvůli pokračujícím násilnostem platí výjimečný stav. S odvoláním na mluvčího sekty o tom dnes informovala agentura AFP. Mluvčí Abul Qaqa v neděli prohlásil, že sekta dává "křesťanům třídenní ultimátum, aby opustili sever Nigérie". Tvrdil také, že v oblastech, kde platí výjimečný stav, vojáci zabíjejí výlučně muslimy. "Střetneme se s nimi (s vojáky), abychom chránili naše bratry," řekl mluvčí s tím, že skupina chce "vyzvat muslimské bratry z (především křesťanského) jihu, aby se vrátili na sever, neboť existují důkazy, že budou napadeni". Radikální sekta, jejíž název v místním nářečí znamená přibližně "západní výchova je svatokrádež", se hlásí k afghánskému fundamentalistickému hnutí Taliban a požaduje v nejlidnatější africké zemi rozšíření islámského práva. Podle agentury AP nese Boko Haram za loňský rok odpovědnost za nejméně 465 obětí na životech. Sekta se mimo jiné přihlásila k útokům na křesťanské kostely v této západoafrické zemi, při kterých bylo na Boží hod vánoční zabito na 50 lidí. Prezident země Goodluck Jonathan o víkendu vyhlásil výjimečný stav v severních a centrálních částech země sužovaných násilnostmi a sdělil, že v nejvíce zasažených státech budou dočasně uzavřeny hranice se sousedními zeměmi, "dokud nebude obnoven normální stav". Opatření se týká hranic Nigérie s Kamerunem, Čadem a Nigerem.~pol
Průzkum: 40 procent Čechů bude letos žít od výplaty k výplatě Praha 2. ledna (ČTK) - Na 40 procent Čechů je smířeno s tím, že letos nebude vytvářet žádné finanční rezervy a bude žít od výplaty k výplatě. Vyplývá to z průzkumu, který pro společnost Partners uskutečnila v prosinci mezi více než tisícovkou respondentů agentura Ipsos Tambor. Jen 13 procent dotázaných plánuje, že letos bude spořit, investovat, vloží peníze do nemovitostí nebo vyhledá služeb finančního poradce. Přes osm procent respondentů by rádo splatilo své dluhy a půjčky. Asi 11 procent si chce své finanční plány promyslet a teprve pak se rozhodnou, jak se svými penězi naloží. Téměř pět procent si hodlá vylepšit finanční situaci tím, že změní zaměstnání. Na 21 procent Čechů si podle průzkumu myslí, že mají své finance zvládnuty dobře. Nejvíce si v tomto ohledu věří mladí lidé (18 až 24 let) a starší (55 až 65 let), kde jejich důvěra v to, že mají peníze dobře zvládnuté, přesahuje 30 procent. "Tyto výsledky potvrzuje i naše nedávné mezigenerační šetření mapující finanční gramotnost české populace. Také v něm si mladí lidé ve financích nejvíce věřili. Ale realita byla bohužel jiná. Jejich skutečné znalosti byly velmi slabé. Výrazně horší než v případě střední generace," uvedla marketingová ředitelka Partners Lada Kičmerová. Z průzkumu je podle ní patrné, že finanční krize dopadla už i na peněženky běžných občanů. S vyšším vzděláním ubývá Čechů žijících od výplaty k výplatě. Nejčastěji tak žijí lidi bez vzdělání nebo ti se základním vzděláním. Přes osm procent Čechů si letos přeje zaplatit všechny své dluhy, půjčky, úvěry a přestat žít na dluh. Nejvíce (zhruba 15 procent) dotázaných, kteří si přejí přestat žít na dluh, je z Plzeňského kraje. Lidé, kteří jsou nejčastěji připraveni utáhnout si opasky a šetřit, jsou z Karlovarského kraje (31 procent) a z Královéhradeckého kraje (27 procent).~fin
Odlišný názor na jízdu vedl v Ostravě k dvěma konfliktům řidičů Ostrava 3. ledna (ČTK) - Zřejmě odlišný názor na způsob jízdy byl v Ostravě v posledních dnech příčinou dalších dvou konfliktů mezi řidiči. Rozzuřený mladík ukopl zrcátko na voze řidičky, s níž se neshodl, v dalším případě agresivního chování zase jeden z řidičů kopal do kapoty automobilu jiného muže a poškodil dveře. Oba incidenty vyšetřují policisté. ČTK o tom dnes informovala mluvčí ostravské policie Gabriela Holčáková. V minulosti spory na komunikacích v Ostravě skončily i vážněji. V červnu 2010 byl dokonce jeden z aktérů postřelen. V pondělí se v obci Velká Polom nelíbilo chování jiného řidiče na silnici sedmačtyřicetiletému muži. Údajný útočník vůz značky Mercedes předjel a pak před ním prudce zastavil. Na devětadvacetiletého řidiče a jeho spolujezdce nejprve křičel a pak i tloukl do kapoty auta. Posádka zůstala zamčená. Když z místa chtěli odjet, násilník prý několikrát kopl do dveří auta, které poškodil. Ve druhém případě je z násilí podezřelý šestadvacetiletý řidič, kterého údajně na silnici 27. prosince omezila o 20 let starší řidička. Muž ji sledoval až na parkoviště obchodního centra v Ostravě-Svinově. Tam oba zastavili a mladík začal ženě nadávat. Konflikt vyvrcholil tím, že na jejím voze ukopl zpětné zrcátko a z místa ujel. Kriminalisté ho ale dopadli a muž se podle mluvčí ke všemu přiznal. Tvrdil, že jednal na přání ženy. "Vhledem k tomu, že jej měla řidička ohrozit, vůz dojel, na parkovišti ženě sdělil, že pokud nepoužívá zrcátka, tak by je mohl z vozu ženy odstranit. Nato měla žena reagovat slovem prosím, a proto prý muž zrcátko odstranil," řekla mluvčí. O den později při dalším výslechu připustil, že si ženinu údajnou žádost vyhodnotil špatně. Spor mezi řidiči v minulosti v Ostravě skončil i podstatně hůř než dva popsané incidenty. V červnu 2010 konflikt na jedné z hlavních dopravních tepen Ostravy vyvrcholil střelbou. V koloně aut se dva muži nejprve napadli slovně a pak i pěstmi. Jeden z nich nakonec vytáhl legálně drženou pistoli a soka postřelil. Muž s vážným poraněním pánve skončil v nemocnici.~zak~pol~pod~dpr
Asi vadný gel firmy PIP byl prý použit i na implantáty pro muže Paříž 5. ledna (ČTK) - Francouzská firma Poly Implant Prothese (PIP) vyráběla z nekvalitního gelu i implantáty pro muže, kterým tedy nejspíš také hrozí zdravotní problémy. Uvedl to dnes deník Le Parisien s odvoláním na bývalé zaměstnance PIP. V řadě zemí světa byly již zakázány prsní implantáty PIP poté, co ve Francii popraskaly asi tisícovce žen. Ukázalo se, že při výrobě implantátů byl místo zdravotnických materiálů použit levný průmyslový silikon. Stejný potencionálně vadný silikon se používal i k výrobě protéz varlat, falešných prsních svalů či implantátů na hýždě. "To by mohlo vyvolat zdravotní problémy u některých uživatelů," citoval francouzský list jednoho z bývalých pracovníků PIP. Francouzská vláda před Vánocemi připustila závadnost některých prsních implantátů již zaniklé společnosti a doporučila asi 30.000 žen, aby si implantáty nechaly odstranit. V úterý Paříž nařídila vyšetřování skandálu, který se nyní může rozšíří i na muže.~zdr~zak
Klaus s Nečasem se v Lánech sešli k novoročnímu obědu Lány (Kladensko) 2. ledna (ČTK) - Prezident Václav Klaus a předseda vlády Petr Nečas (ODS) se v doprovodu manželek v poledne sešli k tradičnímu společnému novoročnímu obědu na zámku v Lánech na Kladensku. K tématům rozhovoru patří mimo jiné plány v začínajícím roce včetně koordinace zahraničních cest. Ve stejné sestavě se hlava státu a šéf exekutivy s partnery sešli už podruhé, což v posledních letech nebývalo úplným pravidlem. Prezident Klaus s chotí Livií přivítali premiéra Nečase a jeho manželku Radku, která pro tuto příležitost zvolila černé šaty, nad schodištěm zámku v Lánech. Livia hosty uvítala v červeném. Loni Klaus v novoročním projevu podpořil Nečasovu koaliční vládu a vyjádřil i podporu reformám, které před ní stojí. Koncem roku už byl ale ke kabinetu kritičtější. Vláda, která prodělala už sedm ministerských výměn, se ukázala být podle něho slabší a méně výkonná, než jak to vypadalo na podzim roku 2010. "Oslabovaly ji vnitrokoaliční spory, prokázané či neprokázané aféry," uvedl před měsícem prezident. Letos prezident v projevu na Nový rok zdůrazňoval potřebnost pokračovat v reformách politického, ekonomického a sociálního systému. Upozornil ale také na špatnou společenskou atmosféru v zemi a kritizoval různé nátlakové skupiny.~for~pol~pod
Juventus si na jaro vypůjčil z Říma útočníka Borriella Turín 1. ledna (ČTK) - Juventus Turín si od svého ligového konkurenta AS Řím vypůjčil do konce sezony útočníka Marka Borriella. Podle italských médií zaplatí druhý tým tabulky za půlroční hostování devětadvacetiletého fotbalisty milion eur a má opci na přestup za 7,5 milionu eur (192 milionů korun). Pro sedminásobného italského reprezentanta Borriella může být odchod do Turína vysvobozením. Do Říma přišel teprve v létě za deset milionů z AC Milán, ale pod novým trenérem Luísem Enriquem si téměř nekopl.~spo
Exprezident SRN varuje před ohrožením demokracie dluhovou krizí Berlín 1. ledna (ČTK) - Před ohrožením demokracie dluhovou krizí v eurozóně varoval bývalý německý prezident Roman Herzog. Politik křesťanské formace (CDU) kancléřky Angely Merkelové svůj názor vyjádřil v politickém týdeníku Das Parlament. "Základem demokracie je důvěra v instituce a v lidi, kteří těmito institucemi hýbají. Když už tyto instituce nefungují, pak důvěra klesá," uvedl prezident z let 1994-95. "Ztráta důvěry je dramatická," varoval Herzog, podle něhož se to týká hlavně Evropské unie. "Proč například nepřipouštějí unijní smlouvy, aby se přísně kontrolovala rozpočtová politika členských států? Proč se těm státům, které při tom nespolupracují, neodejme možnost čerpat peníze a možnost spolurozhodovat o tom, co se v eurozóně děje?" táže se exprezident. Roman Herzog, který byl dříve i předsedou německého ústavního soudu, už v minulých letech kritizoval některé právní aspekty prohlubování integrace EU a varoval před chybným vývojem ve společenství. Získal si tím českého prezidenta Václava Klause, s nímž se zná ještě z doby, kdy byl Klaus v 90. letech premiérem.~for~pol~eur
Policie dopadla muže, který údajně přepadl pumpu v Čáslavi Čáslav (Kutnohorsko) 5. ledna (ČTK) - Policisté dopadli muže, který podle nich v noci na středu přepadl čerpací stanici v Čáslavi na Kutnohorsku. Obsluhu oloupil řádově o tisíce korun. Podezřelý skončil v policejní cele, sdělil dnes ČTK mluvčí kutnohorské policie Daniel Votroubek. Muž podle něj před půlnocí přistoupil k prodejnímu pultu a hrubým způsobem se dožadoval tržby. Podle obsluhy měl ruku v kapse a vypadalo to, jako když v ní drží pistoli. Kriminalisté následujícího dne podezřelého muže zadrželi. Na případu dále pracují.~zak
Záplavy a sesuvy půdy v Brazílii zničily na 3000 domů Belo Horizonte (Brazílie) 5. ledna (ČTK) - Záplavy a sesuvy půdy způsobené silnými dešti zničily na jihovýchodě Brazílie kolem 3000 domů a vyžádaly si nejméně šest lidských životů. Informovala o tom dnes BBC, podle níž asi 10.300 lidí svá obydlí muselo opustit. Nejhůře postiženým státem je Minas Gerais, kde již 66 měst a obcí vyhlásilo stav ohrožení. Zatím posledními oběťmi silných dešťů se v tamním městě Ouro Preto stali dva taxikáři, kteří přišli o život, když sesuv půdy zničil autobusovou zastávku, na níž čekali. Záplavy, kvůli nimž je řada silnic nesjízdných, ohrožují také kopcovité oblasti ve státě Rio de Janeiro, který se před rokem stal dějištěm nejhorší přírodní katastrofy v brazilských dějinách. Tehdy zahynulo přes 800 lidí. To by se ale podle místních úřadů nemělo opakovat díky novým protipovodňovým opatřením a systému včasného varování, které prý fungují tak, jak mají.~met
Projekt metodiky digitalizace filmů nenašel u MK pochopení Praha 5. ledna (ČTK) - Vytvořit metodiku digitalizace českého národního filmového fondu chce projekt Filmové a televizní fakulty (FAMU) a Národního filmového archivu (NFA). Měl připravit certifikační pracoviště, které by dohlíželo na kvalitu digitalizačního procesu filmů. Protože ale s žádostí o podporu projektu řešitelský tým u ministerstva kultury opakovaně neuspěl, obrátil se jeho vedoucí a šéf Katedry kamery Marek Jícha otevřeným dopisem na premiéra Petra Nečase a ministryni kultury Alenu Hanákovou. "Digitalizace filmů dosud probíhá bez ujednocení technologických principů, bez ověřené či otestované metodiky, bez souhlasu autorů děl a jejich dědiců. Projekt měl zabránit nehospodárnému využívání státních a veřejných prostředků těmi, kdo nabídnou nejnižší cenu, ale odevzdají práci, která nesplňuje nároky podle dnešního stavu poznání," uvádí se v dopise, který Jícha poskytl ČTK. Projekt měl podle něj nastartovat korektní vztahy mezi odbornou filmovou veřejností a digitalizačními firmami a požadovat od nich kvalitu. To vše s cílem podpořit zájem české veřejnosti na zpřístupnění filmového dědictví. První podání projektu v roce 2010 bylo ministerstvem vyřazeno pro formální pochybení. "NFA jako spoluřešitel nebyl uznán svým zřizovatelem jako vědecko-výzkumná organizace; kvalitu projektu tehdy nikdo neprojednával. Neuspěli jsme, protože nám nebylo umožněno náš projekt blíže vysvětlit neodborné a nekompetentní hodnotící komisi," řekl Jícha ČTK. Ani loni nebyl projekt přijat, i když NFA v povědomí úřadů už jako vědecko-výzkumná organizace zakotvila. "Anonymní komise hodnotitelů kritizuje, že není jasné, na co potřebujeme ke vzniku metodiky digitalizace filmů drahý filmový projektor a rekonstrukci kinosálu FAMU. Argument, že potřebujeme promítat unikátní negativy a kopie a přitom je nepoškrábat, nestačí," uvádí se v dopise. Jícha se domnívá, že podobné projekty vyžadují kvalifikované hodnotitele. Jinak budou podle něj důsledkem nekvalitní digitalizace neodborné, necertifikované a neautorizované změny, znamenalo by to prý vznik nových verzí filmových děl, a tím porušování autorských práv. Podle Jíchy je o metodiku zájem v zahraničí. V únoru ji bude prezentovat na zasedání Evropské federace kameramanských organizací v Paříži.~kul~mag~sko
Wolfsburg získal portugalského útočníka Vierinhu z PAOK Soluň Wolfsburg (Německo) 4. ledna (ČTK) - Portugalský útočník Vierinha přestoupil z PAOK Soluň do Wolfsburgu. Německý klub za pětadvacetiletého fotbalistu podle agentury AP zaplatil čtyři miliony eur a podepsal s ním smlouvu do června 2015. Vierinha je třetí zimní posilou Wolfsburgu. Dvanáctý klub bundesligové tabulky už z Plzně přivedl českého reprezentanta Petra Jiráčka a získal také makedonského útočníka Ferhana Hasaniho a srbského záložníka Slobodana Medojeviče.~spo
Henrique z New Jersey byl vyhlášen nováčkem měsíce v NHL New York 3. ledna (ČTK) - Kanadský hokejový útočník Adam Henrique z New Jersey byl vyhlášen nejlepším nováčkem prosince v NHL. Jednadvacetiletý centr, jehož si vybrali Devils v roce 2008 v třetím kole draftu jako celkově 82. v pořadí, si za uplynulý měsíc připsal ve 14 zápasech 13 bodů za pět branek a osm asistencí. Měl také na kontě devět kladných bodů za účast na ledě při vstřelených a inkasovaných gólech. Dalšími kandidáty na ocenění byli obránce Jared Cowen z Ottawy a útočníci Cody Hodgson z Vancouveru s Ryanem Nugentem-Hopkinsem z Edmontonu, který anketu ovládl za říjen i listopad.~spo
Míra nezaměstnanosti v Německu klesla v prosinci na nové minimum Berlín 3. ledna (ČTK) - Počet nezaměstnaných v Německu zaznamenal v prosinci druhý měsíc nečekaně rychlého poklesu po sobě. Sezonně upravená míra nezaměstnanosti se tak snížila na 6,8 procenta, což je nové minimum od sjednocení země v roce 1990. Oznámil to dnes spolkový úřad práce. Počet registrovaných nezaměstnaných klesl po sezonní úpravě proti předešlému měsíci o 22.000 na 2,888 milionu. V listopadu se snížil o 23.000. Analytici podle agentury Reuters čekali pokles poštu nezaměstnaných o 10,000 a u míry nezaměstnanosti odhadovali přetrvání na listopadové úrovni 6,9 procenta. Za celý loňský rok počet nezaměstnaných žadatelů o práci klesl o 238.000. Upravená míra nezaměstnanosti byla na konci roku 2010 na 7,4 procenta. Německá ekonomika rostla loni o zhruba tři procenta po zvýšení o 3,6 procenta v roce 2010. V letošním roce se kvůli dopadu dluhové krize v eurozóně a útlumu globální ekonomiky čeká útlum a růst maximálně o jedno procento. Klesající nezaměstnanost však podporuje soukromou spotřebu Němců, která by se po ochabnutí exportu měla stát hlavním tahounem největší ekonomiky Evropy. Podle nepřepočtených údajů se počet nezaměstnaných v Německu v prosinci zvýšil o 67.152 na 2,78 milionu. Míra nezaměstnanosti se zvýšila na 6,6 procenta z listopadových 6,4 procenta. Podle pondělních údajů spolkového statistického úřadu se počet zaměstnaných v Německu loni zvýšil o 1,3 procenta na 41,04 milionu a poprvé překonal hranici 41 milionů. V roce 2010 stoupl počet zaměstnaných o 0,5 procenta.~mak~odb
Jablonec na začátku přípravy prodloužil smlouvu s Lafatou Jablonec 2. ledna (ČTK) - Nejlepší střelec podzimní části první fotbalové ligy David Lafata prodloužil s Jabloncem na začátku zimní přípravy smlouvu o další tři roky. Původní kontrakt měl reprezentačnímu útočníkovi na severu Čech vypršet po skončení této sezony. Klub o tom informoval na svých webových stránkách. Prodloužení smlouvy ještě neznamená, že Lafata musí definitivně zůstat v Jablonci. O třicetiletého útočníka je po jeho podzimních výkonech zájem a v případě mimořádné nabídky by mohl Baumit opustit. Spekulovalo se o tom, že se o něj uchází například Legia Varšava. "Žádná konkrétní nabídka ale momentálně není," uvedl sportovní ředitel Jablonce Petr Flodrman. Lafata zažil mimořádný podzim, během šestnácti kol dal 18 branek a suverénně vládne tabulce střelců. Na konci listopadu se v severočeském derby proti Liberci dočkal stého gólu v nejvyšších soutěžích a vstoupil do Klubu ligových kanonýrů. Jablonec dnes zahájil přípravu na jarní sezonu výběhem do terénu. Kádr zatím potkaly oproti podzimu jen minimální změny: z Ostravy získal Baumit na přestup osmnáctiletého záložníka Radima Jurču, na zkoušku pak přišli další dva mladíci obránce Jan Krejčí ze Sparty Brno a útočník Vukadin Vukadinovič z druholigového Sezimova Ústí. Z hostování v Senici se vrátil středopolař Jiří Valenta. Přípravu s mužstvem zahájil také zkušený slovenský krajní bek Matej Krajčík, o jehož odchodu ze Střelnice se již delší dobu spekuluje. Jablonec se v průběhu ledna představí na tradiční zimním turnaji Tipsport Cup, vrcholem přípravy pak bude herní soustředění v Turecku.~spo
Horská služba měla v Krušných horách rušný závěr roku Boží Dar (Karlovarsko) 2. ledna (ČTK) - Jen na Klínovci a Božím Daru zaznamenala Horská služba v několika dnech mezi vánočními svátky a Novým rokem 28 výjezdů záchranářů ke zraněným turistům. Podle náčelníka Horské služby Krušné hory Miroslava Güttnera tolik zraněných lidí během svátků záchranáři na horách nepamatují. Zatímco ubytovací zařízení v Krušných horách byla na vánoční svátky plná, zároveň to znamenalo nárůst počtu zranění. "Naštěstí se v ani jednom případě nejednalo o ohrožení života, spíše šlo o tržné rány, zlomeniny končetin a podobné úrazy," řekl dnes ČTK Güttner. Hlavním problémem uplynulých dní však podle něho byla značná nekázeň řidičů. Řada z nich neměla vůbec zimní výbavu, jiní pro změnu parkovali na jakémkoli pro ně příhodném místě. "Pak se stávalo, že sanitky, které přijížděly pro zraněné, nemohly k místu nehody vůbec dojet, protože se zkrátka nedostaly přes spoustu ledabyle odstavených automobilů. Cesty sem byly v podstatě zatarasené. Ještě že jsme neměli žádný úraz, který by v případě prodlení znamenal ohrožení života," doplnil Güttner. O Vánocích na Klínovci a okolí pomáhal Horské službě člen německé Bergwacht, který asistoval při pomoci německým občanům na české straně hranic. Řada z nich totiž odmítla po zranění převoz do české nemocnice. "Některé německé sanitní vozy ale nesmějí oficiálně zasahovat na druhé straně hranice, proto zraněné člen německé horské služby naložil do vlastního služebního vozidla a na hranici je předal do další péče. V některých případech je odvezl přímo do nemocnice v Německu. Kromě toho nám skvěle pomohl i s komunikací se zraněnými Němci," dodal náčelník Güttner.~spl~zdr
Francouzi Bartoliová a Gasquet jsou ve finále Hopmanova poháru Perth (Austrálie) 5. ledna (ČTK) - Francouzští tenisté Marion Bartoliová a Richard Gasquet jsou prvními finalisty Hopmanova poháru smíšených dvojic. Přímý souboj se Španělskem o prvenství ve skupině B rozhodli už po dvouhrách a v sobotu si v Perthu zahrají o titul. Jejich soupeřem může být Česká republika. První bod pro Francii získala Bartoliová, jež porazila 6:2, 6:4 Anabel Medinaovou. Totožným výsledkem v utkání proti Fernandu Verdaskovi rozhodl celý zápas Gasquet, který tak v Perthu vyhrál všechny tři singly. Bartoliová s Gasquetem zařídili Francii druhou finálovou účast v historii po roku 1998, kdy Mary Pierceová a Cédric Pioline podlehli Slovensku. O první triumf na Hopman Cupu se utkají s vítězem skupiny A, kterým může být jeden z tria ČR, Dánsko a Bulharsko. V nejlepší pozici je před závěrečným duelem česká dvojice Petra Kvitová, Tomáš Berdych, kterou v pátek čeká Dánsko. V druhém dnešním utkání skupiny B se utká domácí Austrálie s Čínou o první vítězství na turnaji.~spo
ČT letos odhaduje propad příjmu z reklamy o 90 procent Praha 5. ledna (ČTK) - Česká televize kvůli ukončení vysílání reklamy na ČT1 a ČT24 letos odhaduje meziroční propad příjmu z reklamy zhruba o 90 procent. Pro loňský rok plánovala příjem 480 milionů korun, konečná částka byla ale nižší. Důvodem bylo mimo jiné dřívější ukončení vysílání reklamy na obou kanálech na podzim loňského roku, než televize plánovala. ČTK to dnes sdělila mluvčí ČT Michaela Fričová. ČT měla podle původního plánu vysílat reklamu do 11. listopadu 2011. Mezitím se však změnil zákon o České televizi a z novely toto datum vypadlo. ČT nakonec reklamu na těchto dvou kanálech ukončila od půlnoci 21. října. Příjem z reklamy proto ČT odhadovala na konci října o 88 milionů korun nižší, než původně očekávala. Reklama ve veřejnoprávní televizi zůstala jen na programech ČT2 a ČT4. Výtěžek z reklamy na ČT2 se převádí na Státní fond kultury ČR, výnos z reklam vysílaných na programu ČT4 použije ČT na výrobu a vysílání pořadů se sportovní tematikou.~med
Jakš dojel ve skiatlonu na Tour de Ski osmý, Bauer patnáctý Oberstdorf (Německo) 1. ledna (ČTK) - Martin Jakš skončil osmý a další český běžec na lyžích Lukáš Bauer patnáctý ve čtvrté etapě Tour de Ski v Oberstdorfu. Skiatlon na 10 km klasicky a 10 km volně vyhrál Nor Petter Northug a udržel si před prvním dnem volna a přesunem do Itálie vedení. Druhý v závodu i celkově je Švýcar Dario Cologna. Skiatlon začal Bauer v klasice ukrytý v poli, na špici se prodral až před prvním sprintem o bonusové vteřiny a na metě 4,4 km jich získal osm. Od té doby se držel ve špičce a druhý boj o důležité bonusové sekundy na 6,9 km vyhrál. Získal 15 vteřin a na pár metrů si dovolil výrazně zpomalit a šlapat jako turista v Krkonoších. Dalších pět vteřin přidal čtyřiatřicetiletý Bauer v třetím klasickém bonusovém boji a po deseti kilometrech přezouval do bruslení šestý. Jakš se pohyboval okolo patnácté pozice. Ve volné části Bauer poprvé nezískal bonusové vteřiny, zato o sobě dal vědět Northug, který v klasice neuspěl, ale první i druhý bruslařský sprint vyhrál. Bauer nepůsobil lehce jako v klasice, ale vydřel alespoň tři vteřiny. Víc už byl vidět Jakš, který se kilometr před cílem objevil na čtvrtém místě a nakonec dojel osmý. Strhující finiš opět předvedl Northug. Favorizovaný Nor, který chce Tour de Ski poprvé v kariéře vyhrát, přespurtoval obhájce titulu Colognu. Do cílové rovinky vjel v čele Rus Maxim Vylegžanin, ale po útoku velikánů skončil třetí. Další z českých reprezentantů Jiří Magál měl v jednom ze sjezdů nepříjemný pád, narazil do bariéry a dokončil 49. se ztrátou téměř dvou a čtvrt minuty.~spo
Upozornění, 5.1.: Hostem pořadu Fakta Barbory Tachecí bude... Praha - 17:50 Hostem pořadu Fakta Barbory Tachecí bude analytička Next Finance Markéta Šichtařová. Místo: televize Prima Pramen: PR koordinátor TV Prima Václav Mazánek, tel.: 266 700 390, e-mail: Vaclav.Mazanek@iprima.~mak~med~prg
Odpadků po silvestrovských oslavách bylo letos méně Liberec 1. ledna (ČTK) - Zbytky zábavní pyrotechniky, prázdné lahve a střepy z těch rozbitých zůstaly po oslavách příchodu roku 2012 na hlavních náměstích a ulicích v centrech měst v Libereckém kraji. Pracovníkům technických služeb se je toho nejhoršího podařilo zbavit během dopoledne. Práce ale metaře na řadě míst čeká i odpoledne nebo v pondělí. Podle pracovníků technických služeb tentokrát zbylo po oslavách odpadků v porovnání s předešlými roky o něco méně. V Liberci uklízecí četa nastoupila už po 07:00. Z centra od Šaldova přes Benešovo po Soukenné náměstí bylo nutné odstranit stovky kilogramů odpadků. "Bylo znát, že je trošku krize. Pyrotechniky nebylo tolik, o to víc ale lidi asi byli naštvaní a rozbíjeli lahve," řekl Ladislav Šimerda z libereckých technických služeb. V Liberci odpadky odklízelo sedm lidí a k dispozici měli i techniku. To nejhorší se jim podařilo odstranit do poledne. Práci ale bylo nutné naplánovat i na další část dne, a to hlavně kvůli spoustě střepů, které se jen velmi obtížně odstraňují ze spár v dlažbě na hlavním náměstí. Kolem 11:00 úklid centra finišoval například i v sousedním Jablonci nad Nisou. Poslední úklidová četa podle dispečera tamních technických služeb skončila v poledne. Centrum Turnova, kde nasadili i zametací vůz, se velké části prázdných lahví a dalších odpadků po silvestrovských radovánkách zbavilo už ráno. Metaře ale práce ještě čeká, novoroční slavnost s ohňostrojem se totiž ve městě koná dnes v podvečer. "Ráno to zase uklidíme," řekl Martin Ciler z městských technických služeb.~spl~mag~ekl
Při sebevražedném útoku v Afghánistánu zahynuly čtyři děti Kandahár (Afghánistán) 3. ledna (ČTK) - Čtyři děti dnes zahynuly při sebevražedném útoku na policejní vozidlo v jihoafghánském městě Kandahár. Informovala o tom agentura AFP s odvoláním na šéfa místní policie. Při útoku zahynul i jeden policista a šestnáct dalších lidí včetně šesti dětí a čtyř policistů utrpělo zranění. K útoku se zatím nikdo nepřihlásil. Sebevražedný atentátník se odpálil na kontrolním stanovišti poté, co na motorce projížděl rušným tržištěm. Násilí v Afghánistánu je navzdory přítomnosti desítek tisíc západních vojáků podle údajů OSN na nejhorší úrovni od roku 2001, kdy Spojenými státy vedené koaliční jednotky svrhly vládu hnutí Taliban.~pol
Na Baťově kanále vzniknou tři nová přístaviště za 22,5 milionu Brno 4. ledna (ČTK) - Na Baťově kanále, vodní cestě spojující Rohatec na Hodonínsku a Otrokovice na Zlínsku, vzniknou tři nová kotviště pro výletní lodě. Státní fond dopravní infrastruktury na ně poskytne 22,5 milionu korun. Vybudovány budou ve Spytihněvi, Strážnici a u technické památky Výklopník v Sudoměřicích. ČTK to dnes řekla mluvčí společnosti Povodí Moravy Veronika Slámová. Připomněla, že kanál patří k nejvýznamnějším turistickým cílům Moravy. Loni se po něm projelo kolem 65.000 turistů. Všechna tři staveniště byla v listopadu předána dodavatelům. Přístaviště by měla být hotova do letní sezony. Současné přístaviště ve Strážnici vzniklo v roce 2004. Je zastaralé a kapacitně nevyhovující. Nové přístavní molo bude dlouhé 117 metrů a bude k němu vybudováno pět schodišť. V Sudoměřicích na Výklopníku má na pravém břehu Baťova kanálu, vedeném po vodním toku Radějovky, vzniknout trvalé přístaviště s bezbariérovými parametry. Třístupňové přístavní molo s úvaznými prvky pro lodě bude 45 metrů dlouhé a tři metry široké. Ke krátkodobému kotvení plavidel pak poslouží přístaviště Spytihněv. Vznikne na místě současného dřevěného mola a bude dlouhé 45 metrů. Molo poslouží i pro jednu velkou výletní loď. Baťův kanál se stále upravuje, aby více lákal turisty. Loni na něm mohli návštěvníci nově využívat opravený areál Pahrbek s přístavištěm. Zrekonstruována je i technická památka Výklopník, v níž se kdysi uhlí překládalo z železničních vagonů na lodě. Kanál vznikl za první republiky jako zavlažovací systém pro zemědělce a dále jako 50 kilometrů dlouhá trasa pro převoz uhlí. Je pojmenován po známém zlínském podnikateli Janu Antonínovi Baťovi, který byl jedním z autorů celého projektu. Nyní slouží kanál turistice. K největším plavidlům patří lodě Danaj a Morava.~spl~dpr~zem~ene~efm
Policie uzavřela pro kamiony hraniční přechod v Harrachově Liberec 5. ledna (ČTK) - Policie po dohodě se silničáři uzavřela dnes v 09:30 česko-polský hraniční přechod v Harrachově na Semilsku pro kamiony. V oblasti intenzivně sněží, padá těžký mokrý sníh. Nejhorší je úsek z Tanvaldu do Harrachova, kde se silničářům se přes veškerou snahu nedaří udržet silnici ve sjízdném stavu pro nákladní kamionovou dopravu. Pro ostatní dopravu je úsek s opatrností sjízdný, řekl ČTK hlavní dispečer krajské společnosti Silnice LK Pavel Pospíšil. Na pomezí Jizerských hor a Krkonoš napadlo ráno až 20 centimetrů těžkého mokrého sněhu, který se uklouzává. "Intenzivní sněžení by podle meteorologů mělo přetrvávat až do odpoledních hodin," řekl Pospíšil. Silničáři proto očekávají během dne problémy na silnici 10 i na trase od Turnova přes Železný Brod na Tanvald a doporučují kamionům, aby se této silnici až do večera vyhnuli a ve směru do Polska zvolili jinou cestu. V Libereckém kraji přibývá dopravních nehod, zatím jsou však většinou bez zranění. Problémy mají kamiony i na dalších místech. Zablokovaná je spojnice mezi Libercem a Jabloncem přes Kunratice, kamiony mají problémy i na silnici 295 ve směru přes Studenec na Vrchlabí. Pospíšil doporučuje řidičům při jízdě velkou opatrnost. I na hlavních tazích leží rozbředlý sníh, který může klouzat. Jak přibývá nový sníh, překrývá posyp a ten ztrácí účinnost. "Hrozí, že v nejkrajnějších případech přestaneme sypat a budeme silnice jen pluhovat," řekl Pospíšil. To se ale netýká rychlostní silnice R35 a silnic první třídy. Dopravu v Libereckém kraji dnes také může zkomplikovat vítr. Na horách by podle meteorologů mohl dosáhnout síly vichřice. Komplikace se ráno objevily i na železnici. Na trati mezi Tanvaldem a Velkými Hamry na Jablonecku zastavil kolem 08:30 dopravu spadlý strom, trať se po 09:30 podařilo zprůjezdnit, krátce na to se však doprava znovu zastavila kvůli technické závadě na motorovém vlaku. Provoz na trati by měl být podle informací Českých drah obnoven kolem poledne.~met~dpr
Pražskými Hradčany prošel tradiční Tříkrálový průvod Praha 5. ledna (ČTK) - Letošnímu průvodu Tří králů i přes chladné počasí přihlížely stovky Pražanů a turistů. Koledníky doprovodili z Hradčanského náměstí k betlému poblíž Lorety, kde se společně poklonili malému Ježíškovi. Přihlížející mohli na místě kromě Kašpara, Melichara a Baltazara spatřit také krále Heroda a betlémskou hvězdu. Tradičně největší atrakcí pro malé i velké diváky byli nicméně i tento rok velbloudi, na kterých královská trojice přijela. Prostory před Arcibiskupským palácem na Hradčanském náměstí začali první příchozí zaplňovat už téměř hodinu před zahájením průvodu, který vyrazil krátce po půl čtvrté. Mezi stovkami dětí, dospělých a turistů se mísily i skupinky koledníků, kteří od přítomných vybírali příspěvky pro Tříkrálovou sbírku. Slavnostní průvod zahájil svým požehnáním pražský arcibiskup Dominik Duka. Trojice králů na velbloudech se pak spolu s koledníky v dobových kostýmech a hudebníky vydala na cestu k betlému, který organizátoři vystavěli na nedalekém Loretánském náměstí. "Hvězda se zastavila nad tímto svatým místem a otec nebeský se na nás dívá skrze oči tohoto dítěte. Pražané, vyslovujeme vám naše královské poděkování. Vy a my jsme spolupoutníky a spolubratry. Všechno, co tomuto dítěti dnes darujete, je znamením toho, co mi chceme dát vám," poklonil se Marii a Josefovi král Kašpar a Ježíška obdaroval zlatem, ke kterému vzápětí Melichar a Baltazar přidali ještě kadidlo a myrhu. Drobné pozornosti pak na místo přinesli také koledníci, jejich dárky budou následující den předány pacientům dětské kliniky v Motole. Kromě Lorety svátek Tří králů slaví i Arcidiecézní charita Praha, která ve Stavovském divadle od 19:00 uvede benefiční koncert ve prospěch matek a dětí v africké Ugandě. Část výtěžku půjde také na podporu seniorů. Na jevišti divadla se kromě Českého komorního orchestru představí například také smíšený chlapecký a mužský sbor Pueri gaudentes.~spl~mag~sop
Klaus kritizoval prohlubování nedůvěry a nezodpovědné sliby Praha 1. ledna (ČTK) - V Česku se podle prezidenta Václava Klause prohlubuje nedobrá společenská atmosféra a vzájemná nedůvěra, na níž se podílejí i různé nátlakové skupiny, které stále nechtějí pochopit, že nelze získávat výhody na úkor druhých. Klaus to dnes uvedl ve svém novoročním projevu. Podle prezidenta si země neumí nacházet politické lídry. "Z prestižně politických důvodů si navzájem blokujeme i ty věci, o kterých vědí všichni, že se udělat musí. Neumíme si nacházet politické lídry. Každého, kdo trochu vyčnívá z řady, radši přibrzdíme, než podpoříme," uvedl prezident. Lidé by podle Klause neměli dopustit, aby letošní krajské a senátní volby vyvolaly další předhánění v lehkomyslných a nezodpovědných slibech.~for~pol~pod~eur
Anglický kouč McClaren se vrací k týmu Twente Enschede Amsterodam 3. ledna (ČTK) - Bývalý trenér anglické fotbalové reprezentace Steve McClaren se vrací k týmu Twente Enschede, který v roce 2010 dovedl k nizozemskému titulu. Padesátiletý Angličan podle tisku vystřídá současného kouče Co Adriaanseho, jenž má špatné vztahy s hráči. Nizozemský list Algemeen Dagblad dnes uvedl, že zástupci klubu se už s McClarenem sešli minulý týden v Londýně a trenér by se měl k týmu připojit na přípravném kempu na Kanárských ostrovech. Smlouvu má podepsat ve středu. McClaren trénoval Twente v letech 2008-2010 a na závěr dvouletého působení klub dovedl k prvnímu mistrovskému titulu v historii. Jeho následná angažmá už tak úspěšná nebyla. Ve Wolfsburgu vydržel půl roku a pouhých deset zápasů stál na lavičce druholigového anglického Nottinghamu, kde skončil loni v říjnu.~spo
Na okraji Chomutova našel kolemjdoucí v říčce mrtvého muže Chomutov 3. ledna (ČTK) - Na okraji Chomutova objevil kolemjdoucí v říčce mrtvého šedesátiletého muže. Přivolaný lékař podle chomutovské policejní mluvčí Marie Pivkové nezjistil cizí zavinění, policie nařídila pitvu. Mrtvého v Dukelské ulici v říčce Chomutovka, která protéká celým městem, dnes ráno našel kolemjdoucí. "Lékař nezjistil cizí zavinění, ale přesnou příčinu smrti ukáže až soudní pitva, která byla v tomto případě nařízená," dodala Pivková.~zak
Avízo, 3.1.: Tiskový briefing u příležitosti podpisu dohody... Přerov - 16:30 Tiskový briefing u příležitosti podpisu dohody mezi Vysokou školou logistiky v Přerově a Českým vysokým učením technickým v Praze o spolupráci při zajištění doktorského studia pro absolventy svých inženýrských oborů. Místo: Vysoká škola logistiky, Palackého 1381/25 Pramen: Martina Smékalová, tel.~den~sko
Na Vysočině lyžovaly koncem roku stovky lyžařů, teď zájem opadl Jihlava 1. ledna (ČTK) - Na Vysočině měly sjezdovky v posledních dnech minulého roku poprvé v této zimě dobrou návštěvnost. Na svazích se denně střídaly stovky lyžařů, někdy museli lidé čekat u vleků ve frontách. Dnes zájem o lyžování opadl kvůli oblevě, některé vleky budou asi příští týden mimo provoz. ČTK to dnes řekli správci skiareálů. Na Vysočině je teď otevřeno pět sjezdovek. "Zájem byl hlavně od 29. do 31. prosince. Trochu přimrzlo a lidé už měli absťák po sněhu, takže vyrazili. Dneska už ale není kapacita lanovky vůbec využita," řekl Karel Klapač ze sjezdovky na Harusově kopci u Nového Města na Moravě. Podprůměrnou návštěvnost očekává kvůli hlášeným teplotám vysoko nad bodem mrazu i zkraje příštího týdne. Harusův kopec přesto nebude zkracovat provozní dobu. Plný provoz v příštím týdnu na Vysočině slibují také sjezdovky na Šacberku u Jihlavy a na Fajtově kopci u Velkého Meziříčí. Vlek se v úterý zastaví v Novém Jimramově na Žďársku. "Návštěvnost je dneska minimální, poprchává. O dalším provozu rozhodneme ve čtvrtek," zdůvodnil Petr Chlubna ze skiareálu. Zastavení vleku ve všedních dnech příštího týdne, a to až do pátečního odpoledne, zvažuje také správkyně sjezdovky na Křemešníku u Pelhřimova Magda Vaňková. "V pondělí asi ještě pojedeme, ale pak to přerušíme, pokud se nezmění počasí," uvedla. Na Vysočině jsou více než tři desítky sjezdovek. Na většině z nich se ale kvůli nedostatku sněhu v této sezoně ještě nelyžovalo.~met~spl
Muž, který vystrčil družku z okna, dostal pouze podmínku Olomouc 4. ledna (ČTK) - Za vystrčení družky z okna ve druhém patře panelového domu potvrdil Vrchní soud v Olomouci Luďkovi Horákovi podmíněný trest za výtržnictví. Muž byl přitom původně obžalován z pokusu o vraždu. Žena visela hlavou dolů ve výšce osmi metrů. Horák ji držel pouze za kotníky. Ženu nakonec vytáhl zpět do bytu, v té chvíli už na něj volali také sousedé. Případ se stal předloni v červnu na jednom z panelových sídlišť v Zábřehu na Šumpersku. Sedmačtyřicetiletý muž podle obžaloby ženě nejprve vyhrožoval usmrcením. Uchopil ji za kotníky a vystrčil ji z okna ven tak, že visela podél stěny domu hlavou dolů. Vše se přitom odehrálo před očima jejich dětí, tehdy čtyřletého a pětiletého syna. Muž byl původně obžalován za pokus o vraždu a hrozilo mu až 18 let vězení. Krajský soud jej nakonec potrestal pouze za výtržnost a udělil mu 22 měsíců s podmíněným odkladem na 3,5 roku. Soud jej nemohl odsoudit například ani za nebezpečné vyhrožování, družka k jeho stíhání nedala souhlas. Proti rozsudku se odvolala státní zástupkyně. Vrchní soud však její odvolání zamítl a rozsudek krajského soudu potvrdil.~zak
Londýnský bílý cukr č.5-zahájení-10:30; 3.~bur~buk
Pražská burza dopoledne rostla, nahoru ji táhly bankovní emise Praha 3. ledna (ČTK) - Pražský akciový trh dopoledne rostl, hlavní index PX byl kolem 11:30 výše o 0,69 procenta na 930,1 bodu. Burzu nahoru táhly především bankovní emise. Trhy ve středoevropském regionu se vyvíjely smíšeně. "Pražská burza pokračuje v růstu, nastartovaném s novým rokem. Pozitivní nálada přišla opět ze západoevropských trhů, kde se však po optimistickém úvodu postupně vybírají zisky," uvedl Pavol Mokoš z Patria Direct. Na pondělní růst podle něj navazovaly oba bankovní tituly. Akcie Komerční banky rostly a více než dvě procenta na 3454 korun. Finanční ředitel Komerční banky Pavel Čejka bez dalších podrobností v dnešních Hospodářských novinách (HN) uvedl, že banka letos čeká zlepšení finančních ukazatelů a mírné snížení počtu zaměstnanců. Cenné papíry rakouské Erste Bank přidaly 1,39 procenta na 364 korun a o více než dvě procenta na 136,40 koruny posílily cenné papíry mediální společnosti CME. Se ziskem 0,54 procenta na 795,30 koruny se obchodovaly akcie energetické společnosti ČEZ. Její šéf Daniel Beneš v dnešních HN uvedl, že i přes pokračující nepříznivý vývoj na světových trzích očekává, že se firmě podaří v roce 2012 dosáhnout lepších hospodářských výsledků než loni. Akcie těžařské firmy NWR posílily o 0,69 procenta na 140,25 koruny. Objemy však nejen u akcií NWR zůstávají nízké navzdory tomu, že dnes do nového roku vstoupila již i londýnská burza, upozornil Mokoš. V červených číslech se obchodovaly pouze akcie pojišťovny VIG a textilní firmy Pegas Nonwovens. Aktivita investorů je zatím nízká. V systému SPAD pro nejvíce obchodované emise byly do 11:30 uzavřeny transakce za více než 216 milionů korun. Se třemi emisemi se zatím neuskutečnil žádný obchod.~bur
Případ muže, jenž v Brně srazil dvě děti, přezkoumá Nejvyšší soud Brno 5. ledna (ČTK) - Případ Pavla Dekaře, jenž předloni v září srazil v Brně dvě děti z mateřské školy, přezkoumá Nejvyšší soud. Dekař podal dovolání proti dvouletému trestu vězení, který mu loni vyměřil odvolací Krajský soud v Brně. ČTK to potvrdil mluvčí Nejvyššího soudu Petr Knötig. Dekařovo nákladní auto bylo ve špatném technickém stavu a selhaly mu brzdy. Děti nehodu přežily se zraněními. Dekař požaduje, aby Nejvyšší soud zrušil verdikty soudů obou stupňů a vrátil případ k novému projednání u Městského soudu v Brně. Městský soud původně uložil Dekařovi podmínku, krajský soud ale trest zpřísnil. Nelze předjímat, za jak dlouho Nejvyšší soud rozhodne. Obvykle to trvá několik týdnů až měsíců. Většinu dovolání soud odmítá. Neštěstí se stalo ve Fryčajově ulici v Brně-Obřanech. Tři učitelky tam převáděly přes přechod 34 dětí z mateřské školy. Když se řidič avie blížil k přechodu, zjistil, že brzdy nereagují. Stáhl proto okénko a snažil se křikem učitelky varovat, že nemůže zastavit. Většinu dětí se učitelkám podařilo zastavit nebo strhnout bokem, nárazu do děvčete a chlapce již nedokázaly zabránit. Hoch byl po ošetření v nemocnici s lehkým poraněním propuštěn domů, dívka dopadla hůře. V nemocnici bojovala o život. Po nehodě má poškozený zrak. Nákladní vůz byl v době střetu přibližně 18 let starý a měl řádnou technickou kontrolu. Přesto byl podle znalců ve zjevně špatném technickém stavu. Dekař neprovedl řádnou kontrolu před jízdou. Dekař u soudu nehody litoval a omluvil se za ni. Pětiletý zákaz řízení, který mu uložily soudy spolu s trestem vězení, ale podle dostupných informací nerespektoval. Loni v říjnu jej policejní hlídka na Hodonínsku údajně dopadla za volantem. Pokusil se z vozidla utéct. Za maření výkonu úředního rozhodnutí mu tak hrozil další trest.~zak~dpr
OKZ Holding podal na sebe insolvenční návrh Praha 2. ledna (ČTK) - Společnost OKZ Holding, která se specializuje na výstavbu velkokapacitních ocelových zásobníků ropy a ocelových konstrukcí, na sebe podala u Městského soudu v Praze insolvenční návrh. ČTK to zjistila v insolvenčním rejstříku. Firma je předlužená a v platební neschopnosti. Firma uvedla, že má 971 věřitelů, jejichž splatné a neuhrazené závazky dosahují téměř 1,2 miliardy korun. Souhrn závazků OKZ Holding převyšuje hodnotu aktiv společnosti. OKZ Holding svou platební neschopnost zdůvodňuje insolvenčním řízením jednoho z jejích největších klientů Korfil, vůči kterému má pohledávku přes 80 milionů korun. Výpadek v příjmech firma řešila úsporami provozních nákladů a krátkodobými úvěry. V průběhu roku 2009 a 2010 na OKZ Holding také dolehly negativní vlivy ekonomické krize, které se projevily poklesem poptávky a snižováním cen. Firma má nyní rozpracováno pět zakázek, jejichž celková hodnota je 37,5 milionu eur (957 milionů korun). OKZ Holding chce, aby zakázky byly dokončeny, a proto požádala soud, aby určil insolvenčního správce, který firmu bude vést v době úpadku. OKZ Holding staví staví zásobníky na skladování ropy a ropných produktů. V oboru výstavby skořepinových ocelových konstrukcí patří k největším dodavatelům na českém a pobaltském trhu. Klienty má mezi společnostmi především z oblasti petrolejářského a chemického průmyslu.~str~ene~sur~zak~efm
Avízo, 4.2.: MAXI JEDLÍK - soutěž o největší množství steaků... Soběsuky (Plzeňsko) - 12:00 Maxi jedlík - soutěž o největší množství steaků snědených v určeném časovém limitu. Místo: restaurace Pramen: Václav Silovský z Agnus Farm, tel.~den~spl~mag
Malé dítě spadlo v Měšicích u Prahy na koleje Měšice (u Prahy) 2. ledna (ČTK) - Malé dítě dnes dopoledne spadlo do kolejiště v Měšicích u Prahy, když tudy projížděl vlak. Strojvedoucí stihl soupravu včas zastavit, dítě se však při pádu na koleje zranilo. Příčinu pádu policisté zjišťují, řekla ČTK policejní mluvčí Markéta Johnová. Na trati kvůli tomu byl zastaven provoz. Nehoda se podle Johnové stala v ulici U tratě, kam se vydala učitelka se zhruba deseti dětmi na procházku. "Šly podél trati, dítě uklouzlo a spadlo do kolejiště," popsala Johnová. Podle ní tudy projížděl vlak, který stihl včas zastavit. Zhruba dva a půl roku staré dítě utrpělo zranění pádem na koleje, dodala. Podle mluvčího Drážní inspekce Martina Drápala musel v Měšicích zastavit osobní vlak, který jel z pražských Vršovic do Mělníka. "Nehoda se stala v prostoru veřejnosti nepřístupném," dodal Drápal. Provoz na trati byl zastaven, České dráhy (ČD) v úseku zavedly náhradní autobusovou dopravu. Vlaky by měly po trati opět projíždět kolem 13:30, uvedly ČD na svém webu.~dpr~zak
Funkce šéfa opery Národního divadla se ujme Rok Rappl  Praha 1. ledna (ČTK) - Slovinský režisér a scénograf Rok Rappl působící pod uměleckým jménem Rocc se dnes ujme funkce šéfa opery Národního divadla (ND). Dosavadní šéf opery ND Jiří Heřman zůstane v uměleckém vedení až do konce sezony 2011/2012. Rocc je již od 1. července uměleckým šéfem Státní opery. Jeho úkolem bylo připravit SOP na transformaci pražské operní scény, která má vybudovat silný národní operní soubor. Jmenován byl do konce sezony 2014/2015. Bývalý ministr kultury Besser v polovině letošního roku oznámil, že se SOP k 1. lednu 2012 majetkově propojí s ND. Plán zachovává uměleckou samostatnost orchestrů a sborů obou institucí, počítá naopak se sloučením baletních souborů a souboru sólistů ND a SOP. Hlavním důvodem reformy pražské operní scény je podle Bessera především účelné vynakládání finančních prostředků. Odborové organizace SOP sloučení souborů odmítají. Toto stanovisko na své červencové schůzi podpořil i Senát. Petici za zachování samostatnosti operního i baletního souboru SOP podepsalo přes 18.000 lidí. Výhrady mají i k Rokovi, u něhož odborářům vadí jeho mládí a údajná nezkušenost. Černý už dříve prohlásil, že pokud zůstane ve funkci ředitele Národního divadla, budou do konce sezony 2014 až 2015 ve funkcích umělečtí šéfové Rappl za operu, Petr Zuska za balet a Michal Dočekal za činohru. Rocc pracoval jako šéf uměleckého souboru Janáčkovy opery brněnského Národního divadla. Na JAMU v Brně vystudoval operní režii, postgraduálně scénografii v Curychu a v Offenbachu nad Mohanem. V sezoně 2007/2008 působil jako dramaturg opery Slovinského národního divadla v Mariboru, pak byl zástupcem uměleckého šéfa Janáčkovy opery. Hostoval jako režisér v Národním divadle moravskoslezském v Ostravě a v Národní opeře v Lublani.~kul
Meteorologové varují před silným větrem v severní části republiky Praha 3. ledna (ČTK) - Velmi silný vítr zasáhne podle meteorologů dnes večer některé severní části České republiky. Na hřebenech hor budou nárazy místy dosahovat rychlosti 110 až 130 km/hod, což je síla orkánu. Výstraha platí od dnešního večera do brzkého středečního rána. Další výrazné zesílení větru se očekává během čtvrtka a pátku, informoval dnes ČTK Český hydrometeorologický ústav (ČHMÚ). Výstraha se týká Libereckého, Královéhradeckého, Olomouckého a Moravskoslezského kraje. V nadmořské výšce nad 1000 metrů v Libereckém kraji a na Trutnovsku platí vysoký stupeň nebezpečí od 18:00 do středečních 04:00. Ve stejný čas je vyhlášen nízký stupeň nebezpečí pro Náchodsko a Rychnovsko. Na Jesenicku, Šumpersku a v celém Moravskloslezském kraji pak od 20:00 do středečních 06:00 platí vysoký stupeň nebezpečí. "V Moravskoslezském kraji, na Jesenicku a od vyšších poloh Šumperska se očekávají nárazy většinou přes 70 km/hod, místy i kolem 90 km/hod. Na hřebenech hor na severu a severovýchodě území budou nárazy místy dosahovat rychlosti 110 až 130 km/hod. Na ostatním území v nižších polohách budou nárazy většinou do 70 km/hod, na jihu Moravy i slabší," uvedl ČHMÚ. Síly orkánu dosahuje vítr při rychlosti kolem 108 kilometrů v hodině. Pozor by si měli dávat zejména řidiči, protože silné větrné poryvy mohou učinit auto neovladatelným. Vítr přechodně zeslábne během středečního rána. Jeho další výrazné zesílení ale meteorologové čekají ve čtvrtek a pátek, kdy bude počasí ve střední Evropě pod vlivem hluboké tlakové níže postupující přes jižní Skandinávii k východu.~met
Prodej aut ve Francii a Španělsku loni klesl Paříž/Madrid 2. ledna (ČTK) - Prodej osobních automobilů ve Francii loni klesl o 2,1 procenta na 2,2 milionu vozů. V sousedním Španělsku se propadl dokonce o 17,7 procenta na 808.059 vozů. Vyplývá to z dnešních údajů tamních automobilových sdružení. V samotném prosinci se prodej aut ve Francii meziročně snížil o 18 procent. Jeho pokles tak výrazně zrychlil z listopadových 7,6 procenta. Ve Španělsku propad prodeje v prosinci naopak zpomalil na 3,6 procenta z listopadových 6,4 procenta. Francouzské automobilky PSA Peugeot Citroën a Renault v prosinci zaznamenaly na domácím trhu téměř 30procentní pokles prodeje. Renault předpokládá, že v letošním roce se celkový prodej osobních aut ve Francii propadne o osm procent.~str~aut~obo
Kvůli dárkovému balíčku byl dnes evakuován ČEZ v Praze Praha 4. ledna (ČTK) - Dárkový balíček s elektrickými svícny a lampou na čelo dnes ráno zmobilizoval policii a hasiče v Praze. Evakuovali kvůli němu zhruba 300 lidí ze sídla elektrárenské společnosti ČEZ a dalších 600 lidí z vedlejší budovy v pražské Michli. Důvodem evakuace byl původně nález podezřelého balíčku, který vypadal jako nástražný výbušný systém. ČTK to řekla policejní mluvčí Jana Rösslerová. "Na podatelnu byl ráno doručen podezřelý balíček, zavolali jsme proto policii. Na balíčku byla uvedena jiná firma. Ukázalo se, že balíček nic nebezpečného neobsahoval," sdělil ČTK mluvčí ČEZ Ladislav Kříž. Informaci o možné bombě v jedné budově v Duhové ulici dostala policie krátce před 08:30 od bezpečnostního technika. Policie ihned z domu evakuovala podle Rösslerové asi 300 lidí. Později doplnila, že dalších 600 lidí evakuovali hasiči ze sousední budovy.   Na místo dorazil i policejní pyrotechnik, který prohlídkou zjistil, že nejde o nástražný výbušný systém, ale o dárkový balíček s elektrickými svícny a lampou na čelo, doplnila policejní mluvčí.~zak~mag~ene~efm~prg
Nemocnice jihu Moravy neví, zda na platy lékařů budou peníze Brno 3. ledna (ČTK) - Ředitelé jihomoravských nemocnic nevědí, zda budou moci lékařům od nového roku přidat, jak jim slibuje loni vyjednané memorandum. Lékaři se v něm s ministerstvem zdravotnictví dohodli na růstu platů. Jestli ho ale bude možné dodržet, ukáže až analýza úhradové vyhlášky. S napětím na ni čekají například ve Fakultní nemocnici u svaté Anny, řekla ČTK její mluvčí Šárka Urbánková. Protesty podle ní lékaři zatím nechystají. Totéž platí o Fakultní nemocnici Brno, uvedla mluvčí Anna Mrázová. Podle obou mluvčích je ve hře zvýšení platů o 6,25 procenta. Ředitel svatoanenské nemocnice Petr Koška řekl, že nemocniční ekonomiku ovlivní i ceny od dodavatelů. "Jakmile budeme vědět, do jaké míry budou ochotni zahrnout zvýšení DPH do své marže (a do jaké míry zvýší ceny), budeme vědět víc," uvedl. Podle něj bude i to mít významný vliv na míru růstu lékařských platů. Lepší propočty bude nemocnice mít ve druhé polovině ledna. Situace, že by lékaři odmítli sloužit například přesčasové hodiny, zatím nenastala ani v krajských nemocnicích. "Teď dostanou (lékaři) výplaty za 12. měsíc. Není důvod (k protestům). Slib ale dostali od ministra zdravotnictví, to bych podotkl," řekl ČTK krajský radní odpovědný za zdravotnictví Oldřich Ryšavý (ČSSD). Z jeho vyjádření zároveň vyplynulo, že kraj není ochoten případné chybějící peníze na platy lékařů v krajských nemocnicích doplácet ze svého rozpočtu. "Víte jak vypadá daňový výběr v republice," poznamenal radní. Podle Košky mají lékaři dodatky o přesčasové práci podepsat v lednu. Už v prosinci však jeden dodatek ke kolektivní smlouvě podepsali a tehdy o protestech nebyla řeč. Podle Urbánkové by měli dostat přidáno nejenom lékaři, ale i ostatní zdravotní pracovníci, tedy hlavně zdravotní sestry. Ve Fakultní nemocnici Brno čekají na pokyny ministerstva jako zřizovatele. Podle Mrázové zatím v nemocnici panuje "sociální smír", protesty neočekává, podle ní však vše bude záležet i na celostátní situaci. I lékaři Fakultní nemocnice Brno jsou vázáni kolektivní smlouvou.~zdr~odb
Hračkářství se chystají na trh uvést figurku Jobse Los Angeles 3. ledna (ČTK) - Jen tři měsíce po smrti Steva Jobse přicházejí dva výrobci hraček na trh s jeho akční figurkou. Hračku nazvanou  Asi 30 centimetrů vysoká figurka spoluzakladatele firmy Apple zobrazuje v typickém černém roláku, modrých džínsech a sportovní obuvi. Podle výrobců má být hračka poctou vizionáři, který na svět pomohl přivést výrobky jako iPhone, iPad nebo iPod. Postavička, kterou firmy představily v pondělí, se má začít prodávat koncem února. Zda se ale skutečně dostane na trh, není zcela jasné. Je totiž možné, že se jejímu prodeji pokusí zabránit Jobsova rodina nebo firma Apple. Ty se podobně zachovaly již v roce 2010, když figurky s Jobsem chtěla přes eBay prodávat jiná společnost.~mag~mix~pit~efm
Policie pátrá po muži podezřelém z deseti loupeží v Brně Brno 3. ledna (ČTK) - Kriminalisté pátrají po muži, který by mohl mít na svědomí přepadení až deseti heren a barů v Brně. Při jednom jej zaznamenala bezpečnostní kamera. ČTK to dnes řekla mluvčí jihomoravské policie Andrea Straková. Muž při přepadeních ohrožuje obsluhu podniků nožem. Uloupil už tisíce korun. Pachatele zaznamenala kamera koncem listopadu v baru v ulici Veveří. Pod pohrůžkou napadení nožem si od obsluhy vynutil vydání 19.000 korun. Po získání peněz z místa činu uprchl. Lupiči je kolem 40 let, měří 170 centimetrů, má střední postavu, černé vlasy a obličej si maskoval červeno-bílou šálou. Oblečenou měl tmavou bundu - bomber, která je uvnitř oranžová. Muž si ji podle potřeby obrací, aby znesnadnil pátrání. Policie žádá v souvislosti s případem veřejnost o pomoc při pátrání. Jakékoliv informace k pachateli lze sdělit kdykoli na krizovou linku 158.~zak
Avízo, 6.10.: Finále soutěže ANGUS TATAR BEEF - druhý ročník... Soběsuky (Plzeňsko) - 12:00 Finále soutěže Angus Tatar Beef - druhý ročník Mistrovství ČR v míchání tatarského bifteku. Místo: restaurace Pramen: Václav Silovský z Angus Farm, tel.~den~spl~mag
Skokan Koudelka útočí v Ga-Pa na stupně vítězů Garmisch-Partenkirchen (Německo) 1. ledna (ČTK) - Český skokan na lyžích Roman Koudelka útočí při druhém dílu Turné čtyř můstků v německém Garmisch-Partenkirchenu na stupně vítězů. Po prvním kole figuruje na čtvrté pozici s minimální ztrátou na třetího Rakušana Thomase Morgensterna. Do druhého kola postoupili také devatenáctý Jakub Janda a dvaadvacátý Lukáš Hlava, třebaže své souboje prohráli. V čele je vítěz prvního závodu v Oberstdorfu Gregor Schlierenzauer z Rakouska před Němcem Severinem Freundem. Koudelka předvedl skok na značku 136 metrů a po dopadu se hodně radoval, protože neměl problém porazit v duelu Slovince Petera Prevče. Janda předvedl 130 metrů a dopad málem neustál, jeho soupeř ve dvojici Daiki Ito z Japonska navíc doletěl o osm a půl metru dál. Lukáš Hlava nestačil se 127,5 metru na Rusa Dmitrije Vasiljeva, Jan Matura ve svém prvním závodu na Turné prohrál s Němcem Michaelem Neumayerem.~spo
Atletka napadená Tamghem považuje trest pro trojskokana za nízký Paříž 1. ledna (ČTK) - Francouzská atletka Glodie Tudiescheová, kterou na podzim během tréninkového kempu napadl slavný reprezentační kolega Teddy Tamgho, je naštvaná na národní svaz. Šestiměsíční trest pro trojskokana považuje za nespravedlivě nízký. "Snažili se to zamést pod stůl," řekla rozhlasové stanici RMC devatenáctiletá Tudiescheová, jež měla s Tamghem konflikt v říjnu v jižní Francii. Halový světový rekordman dostal od disciplinární komise svazu trest do 18. května, takže bez problémů stihne velkou část letní sezony včetně olympijských her. "Potrestali ho na šest měsíců. Je to směšný distanc, protože je po zranění a rozhodl se, že vynechá halovou sezonu. Plánoval se vrátit až začátkem léta před národním šampionátem, a tehdy vyprší i jeho trest. To není spravedlivé," zlobila se Tudiescheová. Dvaadvacetiletý Tamgho bude na olympijských hrách v Londýně patřit k adeptům na zlato, ale podle Tudiescheové by tam vůbec neměl startovat. "Není normální a logické, aby takový člověk reprezentoval Francii na olympijských hrách. Nechci zničit jeho kariéru, je brilantní, ale to by mu nemělo dávat pocit, že si může dělat, co chce," prohlásila mladá atletka. Podle ní bude mít případná Tamghova medaile z Londýna pachuť nespravedlnosti. "Nepřeju mu, aby selhal, ale bude to medaile hanby. Měl by se mi alespoň osobně omluvit," řekla atletka na adresu trojskokana, jenž se loni zranil během MS do 23 let v Ostravě a nemohl startovat na seniorském šampionátu v Tegu.~spo
Aktuálně.cz: Bývalý agent BIS spáchal sebevraždu Praha 1. ledna (ČTK) - Bývalý příslušník Bezpečnostní informační služby (BIS), který je podezřelý, že spolu s dalšími bývalými kolegy falšoval účty za nákup pohonných hmot, spáchal o Vánocích sebevraždu. Dnes to napsal server Aktuálně.cz s odvoláním na důvěryhodné zdroje blízké tajné službě. Muž se zastřelil údajně právě kvůli případu s pohonnými hmotami. Mluvčí BIS Jan Šubert sebevraždu potvrdil. Odmítl však upřesnit, o koho šlo, uvedl jen, že muž už u tajné služby nepracoval. V prosinci BIS oznámila, že několik jejích příslušníků je podezřelých, že vykazovali větší než skutečnou spotřebu pohonných hmot, a finančně si tak přilepšovali. Případ odhalila vnitřní kontrola. Podezřelí pracovníci BIS byli postaveni mimo službu a jejich nadřízený odešel z funkce. Podle serveru Euro.cz se případ týká odboru, který má na starosti operativní sledování osob, při němž často používá auta. Dlouholetý specialista na sledování podle Aktuálně.cz odešel do civilu po zahájení vyšetřování, ale nemohl sehnat novou práci. Navíc kvůli obvinění ze zpronevěry přišel o výsluhy.~zak~pol~pod
Vrchní soud se bude zabývat případem sterilizované ženy Olomouc 4. ledna (ČTK) - Olomoucký vrchní soud se dnes bude zabývat sporem kvůli údajně nechtěné sterilizaci. Omluvu a šest milionů korun žádá kvůli tomuto zákroku Anna Maděrová po znojemské nemocnici. Sterilizaci přitom prodělala už před 30 lety. Brněnský krajský soud odškodění loni v červnu zamítl, nemocnici však nařídil písemnou omluvu. Podle žaloby prodělala žena sterilizaci spolu s druhým porodem císařským řezem 30. května 1982. O zákroku však údajně nebyla přesně informována. Její dopady pocítila až poté, co se ve druhém manželství pokusila znovu neúspěšně otěhotnět. Ve svém odvolání žena žádá, aby jí vrchní soud uznal kromě písemné omluvy také požadovanou náhradu nemajetkové újmy. Naopak zástupci znojemské nemocnice se domáhají zamítnutí celé žaloby. Tvrdí, že sterilizace ženy byla provedena v souladu se zákonem. Podobných případů je v Česku více. Před soudy se však dostávaly především kauzy sterilizace Romek, což není případ Anny Maděrové. Naposledy se měl olomoucký vrchní soud podobnou otázkou zabývat loni v říjnu. Romka Iveta Červeňáková se však nakonec s Městskou nemocnicí v Ostravě na odškodnění mimosoudně dohodla. Přispělo k tomu i rozhodnutí Nejvyššího soudu, podle kterého námitka promlčení v tomto konkrétním případě mohla odporovat dobrým mravům. Částku obě strany nezveřejnily, šlo však zřejmě o půl milionu korun, které ženě už dříve přiřkl krajský soud.~zak~zdr
Rožnovské kino Panorama dokončilo digitalizaci, čeká více diváků Rožnov pod Radhoštěm (Vsetínsko) 5. ledna (ČTK) - Kino Panorama v Rožnově pod Radhoštěm na Vsetínsku dokončilo digitalizaci. Modernizace přišla na 2,8 milionu korun. Provozovatelé si od ní slibují zejména více diváků, kteří často jezdili za filmy do jiných měst, řekl ČTK dramaturg a manažer kina Pavel Jakubík. Doposud muselo kino čekat až měsíc, než dorazily premiéry filmů. Počet kopií na klasickém filmové pásu je totiž omezený. "Určitě nám to odvádělo diváky. Teď po digitalizaci můžeme film nabídnout třeba hned druhý den po české premiéře. Lidé už tak nebudou muset jezdit do jiných kin, je logické, že se jim nechtělo tak dlouho na filmy čekat," uvedl Jakubík. Vstupné na jednotlivá představení se podle Jakubíka zvýší u jednotlivých titulů o deset až 20 korun. "Je to však cena, kterou určuje distributor filmu. Stále držíme vstupenky na nejnižší možné stanovené ceně," řekl dramaturg. Kino získalo na digitalizaci ze státního fondu na podporu kinematografie dotaci 800.000 korun, dva miliony korun dalo město. Pořízení technologie pro 3D projekce prozatím kino neplánuje. Je to finančně náročné, navíc vstupné na představení je dosti vysoké, podotkl Jakubík. Modernizované zázemí si dnes mohou lidé v kině prohlédnout, první odpolední projekce filmu pro děti Méďa Béďa je zdarma, večer kino uvede v premiéře snímek Sherlock Holmes: Hra stínů. Ve Zlínském kraji prošlo digitalizací například kino Svět ve Valašském Meziříčí nebo Hvězda v Uherském Hradišti. V plánu je například digitalizace kina v Kroměříži nebo Luhačovicích na Zlínsku. Trojrozměrné produkce filmů nabízí v kraji například první multikino v regionu - zlínské Golden Apple Cinema.~pol~pod~kul~mag
Klaus by mohl probrat se šéfy komor vývoj ekonomiky Praha 2. ledna (ČTK) - O atmosféře na politické scéně a ekonomickém vývoji by mohl v úterý hovořit prezident Václav Klaus při tradičním novoročním obědě s předsedy parlamentních komor Miroslavou Němcovou (ODS) a Milanem Štěchem (ČSSD). Štěch by chtěl také zopakovat pozvání pro Klause na jednání pléna horní komory, hlavně v souvislosti se jmenováním nového ústavního soudce. Řeč by se mohla stočit také na přímou volbu prezidenta, kterou Klaus ostře kritizuje. Témata debaty tří nejvyšších ústavních činitelů by podle předsedkyně sněmovny Němcové mohly vycházet z prezidentova novoročního projevu, zejména jeho části o schopnosti nalézat v době krize mezi stranami dohodu. "Vlastní nesvornost a rozhádanost by nám mohla rok ve všech směrech ještě zkomplikovat," řekla dnes ČTK Němcová. Němcová a Štěch očekávají i debatu o ekonomice. Zatímco předsedkyně sněmovny soudí, že bude obecnější, šéf Senátu by byl kritický k vládě kvůli tomu, že podle něho nemá žádnou hospodářskou politiku a prakticky zastavila veřejné investice. Hovořit by se mohlo i o půjče Česka v objemu asi 90 miliard korun Mezinárodnímu měnovému fondu ke stabilizaci eurozóny, podotkl Štěch. Ústavní předlohu o přímé volbě prezidenta schválila sněmovna i hlasy koalice a opoziční ČSSD. Zamířila do Senátu, kde má odpůrce. Štěch podotkl, že kritici z řad senátorů se měli zapojit do debaty, když hlavní strany sestavovaly své programy. Nyní už je podle něho debata poněkud opožděná. Klaus nedávno označil přímou volbu prezidenta za fatální chybu a omyl. Postup označil za novou "superstar". Štěch pozval Klause na schůzi horní komory už koncem loňského roku. Kvůli jmenování nového ústavního soudce by prý byla Klausova návštěva vhodná. Prezident požádal Senát o souhlas se jmenováním předsedy Městského soudu v Praze Jana Sváčka. Očekává se, že horní komora se bude žádostí zabývat na únorovém zasedání. Sváček, pokud jeho nominaci Senát schválí, by nahradil místopředsedkyni Ústavního soudu Elišku Wagnerovou, jejíž mandát končí v březnu.~for~pol~pod
Šéf NSZ Zeman: Kvůli kauze MUS by měly být podány kárné žaloby Praha 5. ledna (ČTK) - Nejvyšší státní zástupce Pavel Zeman ve středu zaslal ministru spravedlnosti Jiřímu Pospíšilovi (ODS) podnět k podání kárných žalob na některé státní zástupce Vrchního státního zastupitelství v Praze (VSZ) kvůli postupu při vyřizování žádostí švýcarské justice o právní pomoc v kauze Mostecké uhelné společnosti (MUS). ČTK o tom dnes informovala mluvčí Nejvyššího státního zastupitelství (NSZ) Helena Markusová. O koho, ani o kolik státních zástupců jde, neupřesnila. Podle šéfa VSZ Stanislava Mečla je za průtahy odpovědný mimo jiné jeho předchůdce Vlastimil Rampula. Markusová uvedla, že Zeman prostudoval spis případu MUS, který z VSZ obdržel loni 14. prosince. "Po jeho vyhodnocení a porovnání se záznamem o vnitřním dohledu, provedeném pověřeným vrchním státním zástupcem Stanislavem Mečlem, zaslal dne 4. ledna 2012 ministru spravedlnosti podnět k podání návrhů na zahájení kárného řízení proti některým státním zástupcům Vrchního státního zastupitelství Praha činným při vyřizování žádostí švýcarských justičních orgánů o právní pomoc ve věci Mostecké uhelné společnosti," sdělila mluvčí NSZ v tiskové zprávě. Mečl již dříve k závěrům vnitřního dohledu uvedl, že ve spolupráci žalobců se švýcarskou stranou odhalil průtahy při vyřizování žádostí švýcarské justice o právní pomoc. Za odpovědného označil ve věci činného státního zástupce, kterým byl Ladislav Letko. Odpovědnost podle šéfa VSZ nesou i Marcela Kratochvílová, která již byla v souvislosti s kauzou sesazena z vedení odboru závažné hospodářské kriminality, náměstek vrchního státního zástupce Libor Grygárek a bývalý vrchní státní zástupce Rampula. Mečl v prosinci materiál předal Pospíšilovi (ODS), který po jeho prostudování uvedl, že závěry nasvědčují možnému pochybení konkrétních státních zástupců, vůči kterým by tak měla být vyvozena kárná odpovědnost. Konečné slovo nechal ministr na Zemanovi.~zak~ene~sur
Snad led neroztaje, vtipkovala před ME Sáblíková Praha 4. ledna (ČTK) - Rychlobruslařka Martina Sáblíková bude na nadcházejícím mistrovství Evropy ve víceboji v Budapešti útočit na šestou medaili za sebou. Kontinentální šampionka z předešlých dvou let nechyběla mezi trojicí nejlepších od roku 2007 a úspěšnou sérii by ráda prodloužila i v závěru tohoto týdne. "Nerada dopředu říkám, s jakými cíli na závod jedu, ale platí to, co vždy. Chtěla bych nějakou placku, to by bylo super," řekla Sáblíková, která bude útočit na zlatý hattrick. Nejrychlejší byla loni v Collalbu, kde vyhrála také v roce 2007, i v roce 2009 v Hamaru. Podruhé za sebou se bude závodit na otevřeném kluzišti. V Budapešti totiž není stejně jako v Itálii krytá hala. "Bruslila jsem tam, když mi bylo třináct. Ale od té doby se to změnilo," uvedla čtyřiadvacetiletá dvojnásobná olympijská šampionka z Vancouveru před cestou do dějiště ME. "Jen si říkám, aby nám neřekli, že je moc velké teplo a poslední pár, ve kterém je i Sáblíková, absolvuje trojku na kolečkových bruslích," smála se svěřenkyně trenéra Petra Nováka, kterou v úterý v Maďarsku opravdu přivítalo jarní počasí. Na teploměru bylo devět stupňů Celsia. "V minulosti už se tady Evropa jela, takže si s tím (pořadatelé) určitě poradí," řekla Sáblíková.~spo
Výsledky SP a Tour de Ski v běhu na lyžích v Oberstdorfu SP a Tour de Ski v běhu na lyžích v Oberstdorfu (Německo) - skiatlon: Muži (10 km klasicky+10 km volně): 1. Northug (Nor.) 50:27,3 min., 2. Cologna (Švýc.) -0,3, 3. Vylegžanin (Rus.) -0,6, 4. Hellner (Švéd.) -1,5, 5. Rennemo (Nor.) -1,7, 6. Kershaw -2,6, 7. Harvey (oba Kan.) -4,9, 8. Jakš (ČR) -5,0, 9. Perl (Švýc.) -6,1, 10. Perrillat (Fr.) -6,5, ...15. Bauer -10,1, 49. Magál (oba ČR) -2:13,7.   15:45 ženy (5+5 km).~spo
Vítr ve středních Čechách místy porážel stromy a ničil střechy Praha 5. ledna (ČTK) - Středočeští hasiči dnes ráno a dopoledne na některých místech odstraňovali následky silného nárazového větru, který sužuje republiku. Místy vichr porážel stromy a ničil střechy. Počet výjezdů ale není nijak dramaticky vysoký, řekla ČTK mluvčí středočeských hasičů Lenka Kostková. Hasiči zasahovali například u Kožovy Hory na Kladensku, kde spadlý strom částečně blokoval silnici. Dva stejné případy řešili na Benešovsku a Příbramsku, v Rakovníku spadla na silnici velká větev. V Kralupech nad Vltavou vítr porazil sloup veřejného osvětlení. V Čelákovicích u Prahy se utrhl plech na střeše domu. Podobný zásah byl hlášen v Hořovicích na Berounsku, kde nápor vichru nevydrželo několik plechů na střeše sedmipatrového panelového domu.~met~zak
Nové brněnské divadlo chystá inscenaci o kriminalitě policistů Brno 1. ledna (ČTK) - Nové poloprofesionální Divadlo plyšového medvídka připravuje v Brně inscenaci volně inspirovanou skutečnými případy kriminality páchané policisty. V představení nazvaném Fikce Brno se prolínají fiktivní motivy z ruského podsvětí s reáliemi brněnských kriminálních kauz. ČTK to řekl režisér Konrád Popel, donedávna umělecký šéf brněnské Polárky. Divadelníci čerpali například ze zpráv o činnosti takzvaného Toflova gangu, jehož členové jsou obviněni z toho, že zneužívali svého postavení k vydírání podnikatelů. Představení inspirovala také činnost neoficiálního policejního týmu nazvaného Delta. Členové Delty se podle informací z médií vyznačovali bezdůvodnou agresivitou k cizincům a příslušníkům menšin. Jako inspirační zdroj posloužily také filmy ruského režiséra Alexeje Balabanova. Autory původní inscenace jsou režisér Popel a dramaturg Matyáš Dlab. "Na pozadí fiktivního příběhu ruského podsvětí devadesátých let se vypráví druhá, reálná příběhová linie, která reflektuje současné kriminální kauzy celorepublikového i lokálního prostoru," popsali divadelníci svůj záměr. Inscenace vzniká pod hlavičkou nově založeného Divadla plyšového medvídka. Jeho stálý tvůrčí tým chce spolupracovat s hosty z dalších brněnských divadel i studenty Janáčkovy akademie múzických umění. Divadlo nemá stálé sídlo. "Chceme vytvářet inscenace pro dospělé diváky i pro děti," uvedl Popel. První premiéru Divadla plyšového medvídka hostí 4. ledna multikulturní centrum Stadec. Původní hudbu k Fikci Brno složil Ondřej Biravský, autorem výpravy je Popel. Hrají například Václav Vítek, Sergej Sanža a Martin Veselý.~kul~zak
Útok na plynovod v Sýrii se obešel bez obětí Damašek 3. ledna (ČTK) - Exploze dnes poškodila plynovod v centrální části Sýrie. Podle státní agentury SANA byl výbuch dílem "útoku teroristů". Agentury AFP a AP s odvoláním na místní média dodaly, že nikdo nebyl zraněn. Incident se stal u města Rastan v neklidné provincii Homs. Právě tato oblast je jednou z bašt protestního hnutí proti režimu prezidenta Bašára Asada. Plynovod zásobuje elektrárny ve městech Zara a Zajzún, upřesnila SANA. Od vypuknutí protivládního povstání v Sýrii v polovině března je to už několikátý útok na ropovod nebo plynovod v zemi. V době, kdy se násilí po celé Sýrii vymklo kontrole a na povrch vyplouvají staré křivdy a zášť, ale není podle AP jasné, kdo za útoky stojí. Vláda v Damašku je jednoznačně připisuje "sabotérům a teroristům". Opozice naproti tomu obviňuje režim ze snahy přiživovat obavy z náboženského extremismu a z terorismu s cílem získat podporu pro Asada. Ten se prezentuje jako jediná síla, která je schopna stabilizovat zemi.~pol~ene~sur
Komerční banky si u ECB uložily rekordních 453 miliard eur Frankfurt 4. ledna (ČTK) - Finanční instituce v eurozóně si v úterý na účtech u Evropské centrální banky (ECB) uložily jednodenní vklady v objemu 453 miliard eur (asi 11,6 bilionu Kč). To je nový rekord za dobu, co eurozóna existuje. Dosavadní rekord byl teprve z minulého týdne a byl asi o miliardu eur nižší. Nejnovější data svědčí o tom, že v evropském bankovním systému trvá napětí, i když ECB v prosinci poskytla bankám levné úvěry. Tak vysoké objemy peněz jako v současné době si komerční banky zpravidla neukládají. Většinou si je na zajištění běžného provozu půjčují mezi sebou. V poslední době tak ale činí stále méně, což podle analytiků svědčí o tom, že si vzájemně nevěří. Nepotřebné peníze tak raději ukládají u ECB, i když to pro ně není tak výhodné. Komerční banky jednodenní vklady u ECB nyní ukládají za úrok 0,25 procenta. V případě, že by peníze odkládaly jinak, například právě formou jednodenních úvěrů jiným bankám, bylo by to pro ně mnohem lukrativnější. Takto na vkladech u ECB ztrácejí. Jednodenní půjčky jiným bankám teď mají úrok 0,396 procenta. ECB v prosinci komerčním bankám nabídla levné tříleté úvěry. Nabídky využilo 523 bank, které si vypůjčily rekordních 489,2 miliardy eur (zhruba 12,6 bilionu Kč). Opatření má zajistit dostatečnou likviditu v bankovním systému.~mak~fin~eur
Úředníci ve Zlíně dnes stačili vyřizovat žádosti postižených Zlín 4. ledna (ČTK) - Pracovníci zlínského úřadu práce dnes stačili vyřizovat žádosti postižených lidí o dávky v běžných čekacích dobách. Národní rada postižených vyzvala své členy k protestu proti reformě, která převedla sociální dávky z obcí na úřady práce, takže postižení dnes na mnohých místech Česka přicházeli na úřady a hromadně podávali žádosti o dávky. Ve Zlíně však měli klienti problémy spíše s orientací, úřad sídlí ve dvou budovách a lidé přesně nevěděli, kam jít žádosti podat. Řada z nich se přišla na úřad informovat, jakým způsobem o dávky žádat a jak se jich změna systému dotkne, zjistila ČTK. "Měli to mít nějak nachystané, v televizi říkali, že se má chodit na úřady práce, tak jsem šel na úřad práce a oni nás poslali do jiné budovy," řekl ČTK jeden z klientů. Problémy s orientací potvrdila také mluvčí krajské pobočky úřadu práce ve Zlíně Miriam Majdyšová. Zlínský úřad práce sídlí ve dvou budovách, v jedné se řeší zaměstnanost, v druhé sociální dávky. Přestože jsou budovy nedaleko, stojí v kopci a jejich přístupnost je pro postižené někdy náročnější. "Počítali jsme s tím, a proto ty, kteří přišli do špatné budovy, radši převádíme budovou úřadu a zkratkou, aby je nemuseli obcházet. Pro lidi s holemi nebo na vozíčku je to těžké," řekla Majdyšová. Zdravotně postižení měli také problém v okolí úřadu zaparkovat, tento problém je však ve Zlíně dlouhodobý, v blízkosti úřadu sídlí také poliklinika, a míst ke stání pro automobily je málo. Úřad se na nápor klientů s postižením připravil a navýšil počet úředníků ve všech pracovištích kraje. Kdyby přišlo více lidí, máme v záloze další zaměstnance, kteří budou stát třeba u vchodu a informovat klienty a rozdávat tiskopisy, poznamenala Majdyšová. V pondělí se na úřadu ve Zlíně tvořily fronty, asi hodinu museli čekat zejména lidé žádající dávky hmotné nouze a dávky pro zdravotně postižené. Od 1. ledna začala v Česku platit část sociální reformy. Mění rodičovskou, příspěvky pro postižené i pravidla pro nezaměstnané. Všechny dávky a podpory vyplácejí jen úřady práce. Přebírají tak část agendy i 1600 úředníků od radnic.~sop~pol~pod
Zemřel první demokratický prezident Makedonie Kiro Gligorov Skopje 2. ledna (ČTK) - V 94 letech zemřel někdejší prezident Makedonie Kiro Gligorov, který stál v čele této země začátkem 90. let jako první demokraticky zvolená hlava státu po rozpadu Jugoslávie. Oznámila to dnes jeho kancelář, podle níž skonal ve spánku v neděli. Gligorov si získal respekt jako prezident, který dovedl Makedonii bez jakýchkoli krvavých konfliktů k samostatnosti. Do čela státu se dostal po prvních demokratických volbách v lednu 1991 ještě předtím, než Makedonie vyhlásila nezávislost. Gligorov pak vyjednal stažení jugoslávské armády z makedonského území a dosáhl mezinárodního uznání nové balkánské republiky. Gligorov byl smrti blízko už během svého funkčního období - v roce 1995 byl na něj spáchán atentát a tehdejší prezident s vážnými zraněními strávil řadu týdnů v nemocnici. Střepiny z vybuchlé bomby jej zasáhly mimo jiné do hlavy a způsobily mu oslepnutí na pravé oko. V nejvyšší státní funkci však zůstal ještě další čtyři roky. Pachatele atentátu se nepodařilo vypátrat - spekulovalo se například o tom, že za útokem mohli stát extremisté, kteří nesouhlasili s prezidentovými ústupky vůči Řecku ve sporu o název republiky Kiro Gligorov, vzděláním právník, vstoupil do politiky už za druhé světové války, kdy se podílel na práci antifašistických organizací. Po válce jako člen komunistické strany postupně zastával mnoho funkcí v jugoslávské vládě, ale koncem 70. let upadl v nemilost kvůli sporu se stranickým šéfem Josipem Brozem Titem.~for~pol
Češi si mohou vsadit na možnost, že letos nastane konec světa Praha 2. ledna (ČTK) - Češi si mohou vsadit na možnost, že letos nastane konec světa. Sázková kancelář Chance vypsala sázky a nabídla varianty, které by konec světa mohly zapříčinit. Chance o tom dnes informovala ČTK. Nejnižší kurz jedna ku 250 je vypsán na vyčerpání ropných zásob a na atomovou válku. Vyšší kurz, a tedy nižší pravděpodobnost, má útok mimozemšťanů a nařízení EU o konci světa (1:350), armagedon (1:450) a sloučení Sparty a Slávie (1:500). Podle některých interpretací mayského kalendáře nastane 21. prosince 2012 konec světa a někteří sázkaři této teorii věří. "Do této chvíle jsme na tuto příležitost přijali několik sázek. Nejvíce lidí sází na dopad asteroidu (1:300), další vsadili na útok mimozemšťanů a podle jednoho sázkaře konec světa nastane po sloučení fotbalových týmů Sparty a Slavie," uvedl marketingový ředitel Chance Lukáš Chytrý. Kanceláři tuto sázku nabídli z legrace její fanoušci na Facebooku a kancelář jejich přání vyhověla. Na Silvestra již byly sázkové příležitosti na konec světa v nabídce. Na diskuzních fórech se hned rozvinula rozsáhlá debata o tom, jakým způsobem budou výhercům vyplaceny výhry. "Po konci světa se mohou výherci stavit na pobočce a tam jim výhru vyplatíme," uvedl Chytrý.~slz~spo~mag
SP v biatlonu v Novém Městě bude, na tratích leží půl metru sněhu Praha 3. ledna (ČTK) - Navzdory současnému teplému počasí se závody Světového poháru biatlonistů v Novém Městě na Moravě budou od 11. do 15. ledna konat podle plánu. Příprava tratí dnes na Vysočině končí, na čtyřkilometrovém okruhu leží zhruba 40-50 centimetrů sněhu a organizátoři mají ještě další technický sníh v zásobě pro případ další oblevy. Mezinárodní biatlonové unie IBU po pondělní inspekční prohlídce konání závodů potvrdila. Předpovědi počasí se v poslední době mění každým dnem. Oteplení přes svátky provázel déšť a situace se podle meteorologů moc změnit nemá. Pořadatelé jsou ale optimisty i přesto, že jim třetina připraveného sněhu roztála. "Měli jsme z toho před Vánoci velkou obavu, ale zachránily nás tři chladné noci, kdy se dal stříkat další sníh," prohlásil na dnešní tiskové konferenci v Praze šéf organizačního výboru Jiří Hamza. Pořadatelé dokonce uvažovali o tom, že by tratě změnili a připravili kratší okruh. Protože ale v Novém Městě jde o test před mistrovstvím světa v příštím roce, IBU na tuto možnost nepřistoupila. "Jsme moc rádi, že se to podařilo. Závody nejsou v ohrožení, to by se opravdu musela stát nějaká katastrofa," řekl Hamza a na mysli měl například třídenní déšť s teplotami kolem deseti stupňů nad nulou. "A to se snad nestane," doplnil. I kdyby část tratě odtála, pořadatelé pořád mají připravené rezervní hromady sněhu. "A věříme, že ještě do závodů bude pár mrazivých nocí, takže bychom si ještě něco nastříkali," uvedl Hamza. "Je jasné, že problémy nějaké nejspíš nastanou, ale rezerva je velká a ty závody budou," dodal. Výroba sněhu nejnovější technologií přišla organizátory asi na dva miliony korun. Další investice ale budou muset vložit do přípravy únorových závodů SP v běhu na lyžích, které se konají na jiných tratích. Česká biatlonová reprezentace odjíždí na nadcházející závody Světového poháru do Oberhofu, kde však organizátoři mají daleko větší problémy než Nové Město na Moravě. "Už dva dny tam není možnost tréninku," prohlásil předseda Českého svazu biatlonu Václav Fiřtík. Reprezentace trénovala vesměs v Jablonci. Zdravotní potíže má Gabriela Soukalová, štafetu tak místo ní poběží Eva Puskarčíková. Muži jsou kompletní.~spo
Tržby Staré myslivecké vzrostly asi o 90 mil.korun na 290 milionů Ústí nad Labem 5. ledna (ČTK) - Rekordně úspěšný rok v novodobé historii má za sebou tradiční likér Stará myslivecká. Tržby za nápoj vzrostly loni ústecké likérce Granette o 91 milionů korun na 293 milionů korun. Podíl vývozu činil 12 procent. ČTK to sdělil mluvčí společnosti Granette & Starorežná Distileries Petr Maxa. V období celkového poklesu trhu lihovin považuje likérka výsledky za loňský rok podle Maxy za velký úspěch. V roce 2010 patřil Staré myslivecké, která je na trhu už 165 let, podíl v Česku v nápojích typu brandy 31 procent, loni se podíl zvýšil na 39 procent. Poptávka po nápoji s myslivcem na etiketě v Česku se loni zvýšila o 20 procent. Společnost proto rozšířila v uplynulém roce kapacitu výroby o deset procent. Myslivecká se už nevyrábí jen v Ústí nad Labem, ale také v Prostějově. V roce 2011 ústecká společnost Granette fúzovala s prostějovskou Starorežnou. Část výroby se proto přesunula do Prostějova, a to kvůli nedostačující kapacitě závodu na severu Čech. Hospodářské výsledky za loňský rok druhá největší likérka v Česku zatím nemá k dispozici. "V současnosti se sčítají čísla za jednotlivé produkty, ale vypadá to, že loňský rok byl celkově úspěšnější než rok 2010," uvedl Maxa. Podle něj o tom svědčí kromě růstu tržeb Staré myslivecké také rekordní prodej dalších nápojů, jako je vodka a vaječný likér.   Ústecká část společnosti vznikla na začátku roku 2008 odštěpením z někdejší nápojové firmy Drinks Union. Hlavními produkty jsou ochucené vodky či právě Stará myslivecká, která měla v 80. letech výsadní postavení na trhu díky nedostupnosti koňaků ze zahraničí. Od roku 2006 stoupl likérce roční prodej alkoholu z šesti milionů litrů až na 7,3 milionu v roce 2009, po fúzi se dostal přes deset milionů litrů. Největším producentem lihovin v Česku je plzeňský Stock, který vyrábí přes 30 milionů litrů ročně.~ptr~efm
Muž utrpěl těžké zranění po explozi kotle na Letohradsku Ústí nad Orlicí 1. ledna (ČTK) - Těžké zranění dnes krátce před polednem utrpěl čtyřicetiletý muž v obci na Letohradsku poté, co mu v bytě explodoval plynový kotel. Záchranáři muže převezli do nemocnice, příčinu výbuchu nyní vyšetřují policisté, informovala ČTK mluvčí orlickoústecké policie. "Policisté jsou stále na místě a vyšetřují také rozsah škod, které exploze v bytě způsobila," řekla mluvčí. Exploze kotlů jsou v České republice poměrně časté, například v polovině prosince explodoval kotel na tuhá paliva v rodinném domě ve Vrbně pod Pradědem na Bruntálsku, sedmadvacetiletá majitelka skončila s popáleninami v nemocnici.~zak~ene~sur
Krasobruslař Pljuščenko dostal výjimku a může startovat na ME Lausanne (Švýcarsko) 4. ledna (ČTK) - Ruský krasobruslař Jevgenij Pljuščenko může startovat na mistrovství Evropy, které koncem ledna hostí britský Sheffield. Olympijský vítěz z roku 2006 dostal podle agentury AP od Mezinárodní bruslařské unie (ISU) výjimku, přestože v posledních dvou sezonách nezávodil a neměl potřebné výsledky. Devětadvacetiletý Pljuščenko nesoutěžil od předloňských olympijských her ve Vancouveru a na závodní led se vrátil na prosincovém ruském mistrovství. Trojnásobný světový šampion v Saransku získal devátý národní titul. Pljuščenko naposledy na mistrovství Evropy startoval v roce 2010. Po čtyřleté závodní pauze tehdy výkonem 91,30 bodu stanovil světový rekord v krátkém programu a získal šestý kontinentální titul.~spo
V Kuřimi na Brněnsku postupně opraví 200 let starou faru Kuřim (Brněnsko)/Brno 5. ledna (ČTK) - V Kuřimi na Brněnsku postupně opraví 200 let starou faru. Rekonstrukce zchátralé stavby přijde na 2,9 milionu korun. Kvůli nedostatku peněz je oprava rozdělená do několika etap. První část brzy skončí, celkem ale rekonstrukce potrvá asi pět let, sdělila ČTK Soňa Šmahelová z kuřimské radnice. Rekonstrukce souvisí s příchodem nového kněze do kostela svaté Maří Magdaleny. Stal se jím Polák Adam Malczynski. Vzhledem k tomu, že pochází zdaleka, potřebuje na faře trvale bydlet. Ekonomická rada farnosti tak rozhodla o rekonstrukci. Rozvody elektřiny a vody už dávno nevyhovovaly normám, chybělo také ústřední topení. Poslední opravy fary v letech 2003 a 2008 se týkaly jen statického zajištění a střechy. Nyní se stavebníci zaměří na vybudování klubovny v přízemí, aby fara mohla začít sloužit lidem jako místo setkávání. Farář do budoucna nevylučuje ani možnost vybudování polského centra pro krajany žijící v okolí. Chce také umožnit zájemcům prohlídky kostela i fary mimo úřední hodiny - postačí předchozí domluva Peníze na opravu kuřimské památky sháněla farnost jen těžko. Uspořádala veřejnou sbírku mezi farníky, využije také vlastní zdroje. Přispívá i město Kuřim, které nyní podle starosty Draga Sukalovského poskytne mimořádný finanční příspěvek 200.000 korun. Kuřim podle Sukalovského považuje faru za součást kulturní historie obce. Tradice farnosti sahá do 13. století. Na místě současné budovy stávala dřevěná fara. V průběhu staletí byla několikrát vypleněná a vypálená. Neušla ani nájezdům Švédů za třicetileté války. Některé součásti nynější fary jsou více než 200 let staré.~kul~pol~pod
Oprava vily Tugendhat vrcholí, vila se otevře v březnu Brno 5. ledna (ČTK) - Stavbaři a odborníci na památkovou péči završují restaurátorské práce ve vile Tugendhat. Aktuálně se věnují například obložení vnějšího schodiště, které vede z objektu do zahrady. Jeho původní travertinový obklad byl kvůli špatné statice schodištní konstrukce i letitému používání poničen a znovu ho nešlo použít. Brněnští radní tento týden schválili použití nového kamene. Pochází z Itálie, řekl dnes novinářům primátorův náměstek Ladislav Macek (ČSSD). Podle Macka půjde o kvalitní kámen z téhož lomu, ze kterého stavitelé vily přivezli původní kámen. Jediným rozdílem je to, že desky jsou řezané v jiném směru na vrstvy sedimentů v kameni, než tomu bylo původně. Radní zároveň schválili zakázku na vytvoření publikace o vile a její rekonstrukci, již vytvoří fotograf David Židlický. Postup památkové obnovy zaznamenává a fotografie z každého měsíce prací zveřejňuje na oficiálních  Památka se má turistům a příznivcům moderní architektury otevřít 3. března. V lednu by správci vily měli spustit rezervační systém. Hostům slibují novinky - prodejnu odborné literatury, badatelnu i nové návštěvní trasy, například v technickém podlaží objektu. Vila vznikala podle plánů slavného architekta Ludwiga Miese van der Rohe na pozemku v brněnských Černých Polích od června 1929. Rodina Tugendhatových se dovnitř nastěhovala v prosinci 1930. Domu si užila jen osm let. V obavě před nacisty emigrovala. Současná památková obnova vily je největším stavebním zásahem v její historii. Stavbaři se pod dohledem památkářů snaží pracovat tak, aby zachovali co nejvíc z původních materiálů a použili i stejné technologie. Při stavbě v uplynulých měsících pokračovala i badatelská snaha, díky ní se například podařilo objevit část původní půlkruhové makasarové stěny, která ve vile ohraničovala jídelnu. Brněnský historik umění Miroslav Ambroz ji objevil v menze právnické fakulty.~pol~pod~kul
Terry nedobrovolně varuje před kouřením na indických cigaretách Dillí 3. ledna (ČTK) - Kapitán Chelsea John Terry varuje Indy před nebezpečím kouření, sám o tom ale nic neví.  Terry je bez svého vědomí součástí protikuřácké kampaně, kterou schválilo indické ministerstvo zdravotnictví, od minulého roku. Jeho fotografie doprovázená nápisem "Kouření zabíjí" je sice rozmazaná, bezpochyby však jde právě o anglickou hvězdu. A to se nelíbí jemu ani jeho managementu. "Probrali jsme to s klientem a dnes jsme vyzvali naše právní zástupce, aby podnikli odpovídající kroky," řekl jeden z Terryho manažerů Keith Cousins. Představitelé agentury DAVP, která má reklamu pro vládu na starosti, prý netuší, jak se Terryho fotografie na jejich produkut dostala. "Zaslali jsme náš návrh ministerstvu zdravotnictví, to ho schválilo a pustilo do oběhu. Není mi ale jasné, jak se tam dostal Terryho obrázek. Pokusím se to zjistit," uvedl generální ředitel agentury K. S. Dhatwalia.~mag~mix~spo
Začátek roku v Libereckém kraji poznamenala střelba v Tanvaldu Liberec 1. ledna (ČTK) - Příchod roku 2012 v Libereckém kraji poznamenala střelba v Tanvaldu na Jablonecku, kde v noci zemřel dvaadvacetiletý Rom a jeho starší bratr byl zraněn. Několik lidí se poranilo při manipulaci se zábavní pyrotechnikou. Hasiči zasahovali hlavně u menších dopravních nehod a požárů nádob na odpad. První dítě se narodilo v Jilemnici. Holčička Anna Zoe přišla na svět krátce po 09:00. Po střelbě v Tanvaldu policie zadržela podezřelého třiašedesátiletého muže. Další okolnosti tragického případu, který se stal kolem 01:30, kriminalisté zjišťují. Jiné závažné události se v kraji během silvestrovských oslav nestaly. Policie zaznamenala na linku 158 přes 100 volání. Šlo o napadení, výtržnosti nebo rušení nočního klidu. Hasiči v noci vyjížděli k několika menším nehodám a likvidovali drobné požáry založené slavícími vandaly. První popelnice nebo kontejnery v kraji vzplály už v sobotu odpoledne, v noci pak hořely v Turnově nebo v Mimoni. Hasiči během Silvestra a novoročního rána zaznamenali celkem 21 zásahů. Záchranná služba musela pomáhat několika lidem, které poranila zábavní pyrotechnika. Několik slavících rachejtle poranily v obličeji, například v Rokytnici nad Jizerou, Benecku a v Zásadě na Jablonecku. V Desné utrpěl popáleniny ruky teprve čtyřletý chlapec. V centrech velkých měst Libereckého kraje po oslavách tradičně zůstaly hromady odpadků - zbytky pyrotechniky, lahví nebo střepů z nich. Toho nejhoršího se centra měst podařilo zbavit do nedělního poledne. Podle oslovených zaměstnanců technických služeb bylo tentokrát odpadků v porovnání s předešlými roky o něco méně.~zak~zdr~spl~mag~sop
Praha neuspěla u soudu v případě tendru na metropolitní síť Brno 4. ledna (ČTK) - Pražský magistrát neuspěl u Krajského soudu v Brně s žádostí o odkladný účinek své žaloby v případě tendru na zajištění provozu metropolitní sítě. Praha má vypsat nový tendr. Za chyby v zakázce město dostalo od ÚOHS pokutu 1,1 milionu korun. Úřad také magistrátu uložil zákaz plnění smlouvy se společností T-Systems, kterou Praha vybrala. Zákaz začne platit od poloviny letošního února. Právě v tomto bodě chtělo město po soudu přiznání odkladného účinku. Soud ale městu nevyhověl, řekl ČTK soudce Krajského soudu v Brně David Raus. ÚOHS loni svým rozhodnutím vyhověl stížnosti telekomunikačního operátora GTS Czech, který tendr napadl. T-Systems zakázku získal předloni v jednacím řízení bez uveřejnění přibližně za 200 milionů korun. Praha musí vyhlásit na zbývající část zakázky, která zatím byla splněna přibližně asi ze čtvrtiny, řádné zadávací řízení. Podle soudu ÚOHS tím, že vyslovil zákaz plnění smlouvy, uplatnil fakticky jediný efektivní nástroj, kterým může být důsledek vady v zadávacím řízení smysluplně odstraněn či napraven. Soud se nyní zabýval pouze žádostí o odkladný účinek žaloby. Raus uvedl, že celé řízení uzavře patrně ještě letos. ÚOHS uložil zákaz plnění části smlouvy poprvé. Prahu pokutoval za použití jednacího řízení bez uveřejnění, ve kterém byl osloven jediný dodavatel, a zcela tedy "odpadla soutěž o zakázku". Podle úřadu je možné tento institut použít jen za výjimečných okolností specifikovaných zákonem. Město jej zdůvodnilo technickými důvody a ochranou výhradních práv společnosti T-Systems Czech Republic a.s. Podle ÚOHS je tak možné postupovat pouze tehdy, když existuje jen jediný dodavatel schopný splnit předmět plnění. Zadavatel také musí tuto skutečnost prokázat. V Praze podle zjištění ÚOHS existují i další operátoři, kteří disponují optickou sítí, již by bylo možno pro plnění zakázky využít.~zak~pit~mak~pol~pod~prg
Lékaři zahájili operaci Vietnamce s 90kilogramovým nádorem Hanoj 5. ledna (ČTK) - Lékaři v Ho Či Minově Městě na jihu Vietnamu zahájili dnes ráno náročnou operaci, při níž mají jednatřicetiletému Vietnamci odstranit 90kilogramový nádor na pravé noze. Informovala o tom agentura DPA s odvoláním na bratra pacienta. Šance na úspěch zákroku jsou podle expertů padesátiprocentní. Operaci ve francouzsko-vietnamské nemocnici provádí s pomocí osmi vietnamských zdravotníků americký lékař McKay McKinnon, který má s podobnými případy zkušenosti. Operace by měla trvat osm až deset hodin. "Jedná se o velmi náročný chirurgický zákrok, který s sebou nese vážná rizika. Šance na úspěch jsou zhruba poloviční," prohlásil ředitel nemocnice Gérard Desvignes. 
           První operaci Hai absolvoval ve 14 letech. V 17 letech mu byla noha pod kolenem amputována, ale nádor rostl dál, až dosáhl v průměru jednoho metru. Hai se nemohl pohybovat a spát musel v sedě. Od července loňského roku pobýval v nemocnici v Ho Či Minově Městě. Dnešní zákrok vyjde na 12.000 dolarů, na něž se údajně složili místní dárci.~zdr~mag
V centru Ostravy se urychlí přidělování obecních bytů Ostrava 2. ledna (ČTK) - Pronájem obecních bytů v centrální městské části Ostravy by se měl v budoucnu urychlit. O přidělování bytů zájemcům totiž nebude muset jako dosud rozhodovat obvodní zastupitelstvo, ale obvodní rada, která zasedá častěji. Mění se také podmínky pro pronájem nebytových prostor, řekla dnes ČTK mluvčí radnice Jana Pondělíčková. Zájemci o nebytové prostory v Moravské Ostravě a Přívozu až dosud museli složit kauci ve výši šestinásobku měsíčního nájemného, nyní budou platit pouze trojnásobek. "Především pro drobné živnostníky se jednalo o značnou finanční zátěž," uvedla místostarostka Petra Bernfeldová. Součástí nových zásad pro pronájem nebytových prostor je i stanovení minimální výše nájemného v nebytových prostorech, a to 600 korun za metr čtvereční a rok. Obvod sice stanovil nižší vstupní kauci, ale zároveň se rozhodl zkrátit délku výpovědní lhůty. Ta bude v případě porušování podmínek smlouvy kratší, a to z původních tří měsíců na jeden měsíc. "Jako řádní hospodáři chceme upozornit všechny naše nájemníky, že od ledna budeme plně respektovat výpovědní lhůty, které vyplývají z nájemních smluv. Žádosti o ukončení nájemního vztahu dohodou budeme řešit pouze ve výjimečných a odůvodnitelných případech," dodala Bernfeldová. Městský obvod Moravská Ostrava a Přívoz má 398 nebytových prostor. Příjem z pronájmu nebytových prostor dosahující zhruba 46 milionů korun ročně je využíván na opravy komunikací a na údržbu veřejné zeleně. Nově se urychlí také pronájem obecních bytů, o jejichž přidělení bude rozhodovat jen rada města, která zasedá dvakrát do měsíce. Dosud muselo pronájem bytů schválit také zastupitelstvo, které bylo jednou za čtvrt roku. Obvod tak reaguje na zájem občanů o městské byty. "Pro mnohé lidi právě několikaměsíční čekání na přidělení bytu představovalo značné obtíže při řešení jejich bytové situace," uvedla Bernfeldová. Nově také zájemci o bydlení budou navrhovat výši nájemného, a to za metr čtvereční na měsíc. Doposud se licitovala vstupní částka, kterou za byt byli ochotni zaplatit. Centrální městský obvod má 1674 bytů. Příjem z nájemného z bytů za loňský rok byl asi 49 milionů korun. Do oprav a údržby domů obvod loni investoval zhruba 54 milionů korun. Loni město formou výběrových řízení pronajalo 51 bytů.~sta~slz~pol~pod
Avízo, 4.1.: Schůze vlády. Na programu mimo jiné: Praha - 09:00 Schůze vlády. Na programu mimo jiné: - návrh zákona o zmírnění některých majetkových křivd způsobených církvím a náboženským společnostem v době nesvobody, o vypořádání majetkových vztahů mezi státem a církvemi a náboženskými společnostmi a o změně zákona o majetkovém vyrovnání s církvemi a náboženskými společnostmi - analýza účinnosti zákona o svobodném přístupu k informacím - národní strategie ochrany práv dětí - rozbor financování nestátních neziskových organizací z veřejných rozpočtů v roce 2010 - návrh postupu při uskutečnění aktualizované Koncepce integrace cizinců - Společné soužití v roce 2012 - optimalizace vojenských újezdů - zpráva o plnění Národního akčního plánu k transformaci a sjednocení systému péče o ohrožené děti na období 2009 - 2011   - stanovení výše příspěvku obci na úhradu nákladů vynaložených v souvislosti s azylovým zařízením na jejích území pro rok 2012 - návrh na změnu Statutu Rady vlády ČR pro záležitosti romské menšiny - návrh na uskutečnění pracovní návštěvy předsedy vlády ve Francii ve dnech 5. - 6. ledna 2012 - vyhodnocení Národního programu snižování emisí ČR k roku 2011 - informace o stavu a postupu strategických investičních projektů ministerstva zdravotnictví   - informace o plnění úkolů vyplývajících z Návrhů opatření k řešení problematiky diváckého násilí - analýza metodiky práce Agentury pro sociální začleňování v romských lokalitách a přínos jejího působení - zpráva o přípravě zjišťování výsledků vzdělávání v 5. a 9. ročníku základního vzdělávání   - informace o výsledku prověření možnosti zefektivnění provozu Národní technické knihovny - výroba a dodání strojově čitelných diplomatických a služebních pasů ČR s biometrickými údaji uloženými v bezkontaktním čipu na období 2012-2015 Kompletní program na www.vlada.cz. Místo: Úřad vlády, nábřeží E. Beneše 4, Praha 1 Pramen: tiskový odbor úřadu vlády, e-mail: tiskovy.odbor@vlada.cz, www.vlada.~den~for~pol~pod
Vůdce KLDR Kim Čong-un na Nový rok provedl inspekci armády Pchjongjang 1. ledna (ČTK) - Nový severokorejský vůdce Kim Čong-un dnes strávil část prvního dne nového roku návštěvou u tankové divize. Informovala o tom agentura AP, podle níž šlo zjevně o první "polní inspekci" severokorejského následníka po smrti jeho otce Kim Čong-ila. Podle oficiální severokorejské tiskové agentury KCNA Kim Čong-un vojáky ocenil za to, že bedlivě sledují nepřátelské vojáky a jsou bdělí. Kim Čong-il, který zemřel 17. prosince, prováděl podobné inspekce pravidelně a navštěvoval vojenské jednotky, továrny i zemědělská družstva po celé zemi. Kim Čong-unova cesta tak je vnímána jako další důkaz záměru KLDR spojit nového vůdce země s mocnou armádou. To KCNA zdůraznila i v novoročním poselství, v němž uvedla, že severokorejská armáda, komunistická strana i lidé jsou připraveni bránit Kim Čong-una, syna a nástupce nedávno zesnulého diktátora Kim Čong-ila, "až do poslední kapky krve". Do Severní Koreje, která je jednou z nejizolovanějších zemí světa, prý s novým rokem přichází éra prosperity. "Celá strana, celá armáda a všechen lid by si měly přisvojit pevné přesvědčení, že se stanou lidským opevněním a lidskými štíty chránícími Kim Čong-una až do poslední kapky krve," uvádí se v tradičním oficiálním poselství, které vždy vzbuzuje velký zájem, protože může naznačit, co severokorejský režim chystá. Letos přišlo jen dva týdny po smrti Kim Čong-ila, který od roku 1994 měl v Severní Koreji absolutní moc. Kim Čong-un v sobotu formálně získal souhlas ke kontrole vojska o síle 1,2 milionu mužů, čímž po smrti svého otce dále posílil svoji pozici v čele země. Už ve čtvrtek byl prohlášen za "nejvyššího vůdce" vládnoucí strany, armády i lidu a také za "velkého následníka" mocenské dynastie Kimů. Tři hlavní severokorejské listy v tradičních úvodnících dnes zdůraznily, že Kim Čong-un má legitimní právo vést revoluční boj, který zahájil jeho dědeček Kim Ir-sen a rozvinul jeho otec Kim Čong-il.~for~pol
Vláda zatím neukončí dohodu s USA o podpoře investic Praha 4. ledna (ČTK) - Vláda zatím dohodu se Spojenými státy americkými o podpoře a ochraně investic neukončí. Po dnešním jednání kabinetu to na tiskové konferenci vlády řekl premiér Petr Nečas. Česko chce v dohodě snížit rizika arbitráží. Podle Nečase další jednání o dohodě proběhnou do konce ledna, kdy by se mohlo nalézt řešení. Podle náměstka ministra financí Tomáše Zídka zástupci USA při jednáních o úpravě dohody zatím nechtěli přistoupit na navrhované dílčí změny a pro Českou republiku by bylo podle něho výhodnější dohodu vypovědět. O úpravě dokumentu začala česká a americká strana vyjednávat loni v září po dlouhém naléhání české diplomacie. ČR v uplynulých letech čelila arbitrážím většinou právě na základě dohod o ochraně investic. Smlouvy byly většinou pro ČR nevýhodné. Ministerstvo financí již delší dobu pracuje na tom, aby tyto smlouvy zanikly. V roce 2009 začal stát vypovídat dvoustranné dohody se státy Evropské unie. Arbitrážní řízení je sice rychlejší a efektivnější než projednání u soudu, stojí ale mnohem více peněz. Investice českých a amerických investorů by neměly být podle ministerstva financí případným zrušením dohody bezprostředně dotčeny, neboť se na ně bude po dobu dalších deseti let od ukončení platnosti vztahovat režim dohody. Dohoda mezi ČSFR a USA byla podepsána 22. října 1991 ve Washingtonu, následný dodatkový protokol byl uzavřen 13. prosince 2003 v Bruselu.~mak~for~pol~pod
Euro: J&T podala vyšší nabídku na lyžařské areály než PPF Praha 1. ledna (ČTK) - Slovenská společnost Tatry Mountain Resorts (TMR) předložila těsně před koncem roku nabídku Svazu lyžařů (SLČR) na odkoupení jeho podílů v krkonošských lyžařských areálech ve Špindlerově Mlýně, Peci pod Sněžkou a Harrachově. Nabídka je vyšší, než kolik před časem za areály nabídla PPF. Uvádí to nové vydání týdeníku Euro, které vyjde v pondělí. TMR, která je zčásti vlastněna finanční skupinou J&T, nabízí podle Eura lyžařskému svazu buď 195 milionů korun za jeho podíly ve všech třech krkonošských akciových společnostech nebo 156 milionů korun za akcie areálů ve Špindlerově Mlýně a Peci pod Sněžkou. Tedy vždy o milion korun více než SLČR nabídla finanční skupina PPF. "Kromě toho garantujeme Svazu lyžařů další plnění nad rámec kupní ceny, jako je finanční čtyřmilionová podpora po dobu deseti let na přípravu mladých talentů. A zároveň můžeme svazu nabídnout využití všech areálů, které provozujeme v Nízkých a Vysokých Tatrách," řekl týdeníku předseda dozorčí rady TMR Igor Rattaj. Souboj o krkonošské areály se vede od loňského léta, kdy se jejich majoritní vlastník, Český svaz tělesné výchovy (ČSTV), dostal do finančních problémů a začal uvažovat o prodeji těchto aktiv. ČSTV drží ve všech třech střediscích majoritu, SLČR je po něm druhým nejvýznamnějším akcionářem, navíc s možností předkupního práva v případě, že se ČSTV rozhodne firmy prodat. Ve špindlerovském Skiareálu ovládají lyžaři 35,5 procenta akcií, jejich podíl ve společnosti Ski Pec dosahuje 39,9 procenta a ve Sportovním areálu Harrachov 37,6 procenta akcií.~slz~spo~spl~efm
Avízo, 3.1.: TK k cyklokrosovému mistrovství ČR... Praha - 10:30 TK k cyklokrosovému mistrovství ČR, zúčastní se cyklokrosař Radomír Šimůnek. Místo: restaurace U Medvídků, Kabaretní sál v 1. patře, Na Perštýně 7, Praha 1 Pramen: Agentura Cyklistika s.r.o.~den~spo
Ruský rychlobruslař Skobrev nebude na ME obhajovat titul Budapešť 4. ledna (ČTK) - Ruský rychlobruslař Ivan Skobrev nebude na nadcházejícím mistrovství Evropy ve víceboji v Budapešti obhajovat titul. Jeden z favoritů si při tréninku obnovil zranění zad a rozhodl se do závodu nenastoupit. Nechce riskovat možné komplikace i vzhledem k tomu, že jej v únoru čeká světový šampionát v domácím prostředí v Moskvě. I tam má obhajovat zlato. "Není to nic vážného, ale protože nás čeká mistrovství světa doma, tak jsme se rozhodli, že dáme přednost léčení," řekl trenér ruské reprezentace Konstantin Poltavec. Dvojnásobný olympijský medailista z Vancouveru Skobrev měl se zády problémy již v minulosti, i proto je opatrnější. "Za týden začneme opět trénovat, další start čeká Ivana v únoru na Světovém poháru v Hamaru," dodal Poltavec.~spo
Moravskoslezské úřady práce nezaznamenaly žádné problémy Ostrava 2. ledna (ČTK) - Úřady práce v Ostravě ani dalších městech Moravskoslezského kraje zatím nezaznamenaly žádné problémy v souvislosti se sociální reformou, kvůli níž ode dneška vyplácejí sociální dávky úřady práce místo radnic. Na některých místech se toho navíc pro klienty zase až tak moc nezměnilo, protože úřady práce sídlí na stejném místě jako dosud sociální odbory. S agendou přešla na úřady práce z radnic i část zaměstnanců. Ředitelka Úřadu práce v Ostravě Yvona Jungová dnes ČTK řekla, že na žádné z ostravských poboček nezaznamenali větší nával než obvykle. "Lidé normálně přicházejí a jsou odbavováni tak, jak jsou zvyklí. Žádné problémy nikde nebyly," řekla Jungová. To potvrdila i mluvčí ostravské městské policie Vladimíra Zychová. "Strážníci bývají v blízkosti úřadů, působí spíše preventivně. Úřady nás požádaly, abychom v případě potřeby byli připraveni pomoci, ale zatím toho nebylo potřeba," řekla Zychová. Někteří lidé na jedné z ostravských poboček si stěžovali, že úřednice nejsou připravené. "To je zoufalství. Nemají kopírku, nemají nic," řekla jedna z odcházejících klientek. Pracovnice pobočky však uvedly, že své klienty předem upozorňovaly, že raději nemají chodit hned první den, a těm, kteří přišli, situaci bez problému vysvětlily. "Zatím se tu zabydlujeme. Lidem to vysvětlujeme, chápou to. Hodně z nich je našimi stálými klienty," řekla pracovnice úřadu. Na chodbách tam byly dopoledne k vidění hromady prázdných krabic a papíru po přestěhovaných věcech. Mluvčí ostravského magistrátu Michal Bayer informoval, že počet míst na sociálním odboru se od 1. ledna snížil ze 111 na 65. "Na úřad práce bylo převedeno 34 pracovních míst, tři pracovní místa byla převedena na ministerstvo práce a sociálních věcí," uvedl Bayer. Opavská mluvčí Lada Dobrovolá sdělila, že pro obyvatele města se toho příliš nezmění. "Občané budou nadále chodit žádat o veškeré dávky stále na stejné místo, tedy do budovy 71/C na Krnovské ulici. Změna je pouze v tom, že zaměstnanci, kteří doposud pracovali pod magistrátem, budou nyní zaměstnáni úřadem práce," uvedla v tiskové zprávě vedoucí odboru sociálních věci Jindřiška Těžká. Místo vyplácení dávek se nezměnilo ani v Karviné. "Možná i proto zatím žádné problémy nejsou," uvedla karvinská mluvčí Šárka Swiderová.~sop
Dánové prohráli na Hopmanově poháru s Bulharskem 1:2 Petrh (Austrálie) 4. ledna (ČTK) - Dánští tenisté vedeni světovou jedničkou Caroline Wozniackou prohráli ve druhém utkání na Hopmanově poháru s Bulharskem 1:2. Cvetana Pironkovoá a Grigor Dimitrov rozhodli o svém vítězství v závěrečné smíšené čtyřhře, v níž porazili Wozniackou a Frederika Nielsena 3:6, 6:4, 10:1. Obě dvojice mají bilanci 1:1. Ve skupině A nyní hrají čeští zástupci Petra Kvitová a Tomáš Berdych s Američany a mohou si v případě druhého vítězství v soutěži zajistit postup do finále. Wozniacká, která přiletěla do Perthu rovnou z dovolené v Thajsku pár hodin před pondělním úvodním zápasem, se dnes natrápila na očekávanou výhru nad Pironkovovou. Tenistku, které patří 46. místo v žebříčku WTA, zdolala za dvě hodiny a 32 minut 7:5, 4:6, 6:2. "Byla to dřina. Ráda bych nabídla divákům za jejich peníze víc, ale nejsem ranní ptáče. Hrát od 9:30 bylo na mě dost brzo," uvedla Wozniacká, kterou v pátek čeká souboj se světovou dvojkou Kvitovou. Nielsen, jenž v pondělí podlehl až ve třech setech osmému hráči světa Mardymu Fishovi, vzdoroval Dimitrovovi jen v první sadě. Nakonec 236. tenista žebříčku ATP prohrál 6:7 a 2:6.~spo
Výsledky Rallye Dakar Rallye Dakar - 1. etapa: Mar de Plata - Santa Rosa de la Pampa (763 km/rychlostní zkouška 57 km): Motocykly: 1. Lopez (Chile/Aprilia) 32:37, 2. Coma (Šp./KTM) -14, 3. Pizzolito (Arg./Honda) -27, ...112. Veselý (ČR/Yamaha) -13:33. Čtyřkolky: 1. La Fuente (Urug./Yamaha) 40:13, 2. Laskawiec (Pol./Yamaha) -33, 3. M. Patronelli (Arg./Yamaha) -54, ...9. Macháček (ČR/Yamaha) -2:13.~spo
Policie rozhodla, že kamiony do Bruntálu kvůli sněhu nesmí Bruntál 5. ledna (ČTK) - Sníh na Bruntálsku zásadním způsobem komplikuje dopravu. Problémy působí zejména kamionům a nákladním autům, které blokují provoz v Bruntálu. Policie jim proto uzavřela vjezd do města, kam smí jen osobní auta. Řidiči kamionů se podle policie o uzavírce dozvídají s dostatečným předstihem. Podle silničářů jsou ale všechny komunikace se zvýšenou opatrnostní průjezdné. "Přišla zima. Od 04:00, kdy začalo sněžit, připadlo asi 20 centimetrů sněhu. Navíc fouká silný vítr. Situace není dobrá," řekl ČTK dispečer bruntálských silničářů. Podle něj se ale daří technice udržet v regionu všechny komunikace sjízdné. "Místy ale jen se zvýšenou opatrností. Někde, hlavně v Bruntále, je průjezdný jen jeden pruh. Druhý blokují odstavené kamiony," řekl dispečer. Právě proto policisté rozhodli, že až do odvolání kamiony a nákladní auta do města nesmí. "Průjezdnost městem Bruntál je omezena. Společně se strážníky koordinujeme dopravu přímo ve městě. Na ulicích Jesenická, Olomoucká a Nádražní odstavujeme nákladní dopravu. Do města pouštíme jen osobní vozidla," vysvětlila mluvčí bruntálské policie Pavla Tušková. Řidiči kamionů se o problémech dozvídají například už v Krnově a tamní policisté je dál na Bruntál ani nepouštějí. Na Rýmařovsku jsou prozatím všechny komunikace se zvýšenou opatrností sjízdné. V souvislosti se špatným počasím policisté podle Tuškové řešili dvě nehody. Jen drobné komplikace působí sníh v horských oblastech Beskyd na Frýdecko-Místecku. "Ve Starých Hamrech máme v zatáčce uvízlý kamion. Naštěstí se ale dá se zvýšenou opatrností objet," řekla ČTK dispečerka frýdecko-místecké správy silnic. Podle ní jsou všechny ostatní silnice sjízdné.~met
Na novou "občanku" jsou fronty, Brno rozšíří úřední hodiny Brno 3. ledna (ČTK) - Brňané, kteří si chtějí vyřídit nový občanský průkaz, se musí obrnit trpělivostí. Na magistrátu se tvoří fronty lidí. Je jich víc než obvykle kvůli prosincové odstávce systému, kdy lidé o doklad nemohli žádat, ale především proto, že podání žádosti u jednoho člověka trvá asi 15 minut. Dřív byla doba vyřízení kratší. Magistrát na poptávku bude reagovat rozšířením úředních hodin. Prodlouží je v úterý a čtvrtek o dvě hodiny a v pátek o hodinu, řekl ČTK mluvčí Pavel Žára. V úterý bude odbor dopravněsprávních činností v Husově ulici otevřen od 8:00 do 14:00, v pátek do 13:00. Zachovány zůstanou pondělní a středeční úřední hodiny od 8:00 do 17:00. Jádro potíží spočívá podle Žáry v náročnosti podání nové žádosti. Člověk se nejdřív ve fotokabině musí vyfotografovat a jen nastavení židle trvá nějaký čas. Někteří lidé zase mají potíže s tím, aby se podepsali na takzvaný tablet. "Například na tužku málo tlačí, takže je třeba, aby pokus opakovali třeba osmkrát," popsal Žára. Procedura tak podle něj trvá čtvrt hodiny jednomu žadateli. "Proto se pracoviště plní a tvoří se fronty," dodal Žára. Vyřizování žádostí podle něj komplikují také opakované výpadky systému. Na magistrátu je zaznamenali i dnes. Podle Žáry vypadne systém třeba jen na minutu nebo několik desítek vteřin, i tak to však úřednice zdržuje. Musí čekat, až se jim na obrazovce okna znova objeví, a mnohdy i vyplňovat už jednou vepsané informace znova. Fronty se kvůli novému systému tvořily v pondělí i na úřadech v Břeclavi a Vyškově. "Lidé stojí na chodbě a nadávají," popsala mluvčí tamní radnice Dana Bednářová situaci při výpadku systému.~pol~pod
Před vrchním soudem stane muž, který vystrčil družku z okna Olomouc 4. ledna (ČTK) - Před olomouckým vrchním soudem dnes stane muž, který podle obžaloby vystrčil svou družku z okna panelového domu a ve výšce osmi metrů ji držel za nohy hlavou dolů. Ženu vytáhl zpět do bytu až na nátlak sousedů. Olomoucký krajský soud jej nakonec potrestal pouze za výtržnost podmínkou. Muž se přitom původně zodpovídal z pokusu o vraždu. Případ se stal předloni v červnu na jednom z panelových sídlišť v Zábřehu na Šumpersku. Sedmačtyřicetiletý muž podle obžaloby ženě nejprve vyhrožoval usmrcením. Uchopil ji za kotníky a vystrčil ji z okna ven tak, že visela podél stěny domu hlavou dolů. Vše se přitom odehrálo před očima jejich dětí, tehdy čtyřletého a pětiletého syna. Muži za pokus o vraždu hrozilo původně až 18 let vězení. Krajský soud jej nakonec potrestal pouze za výtržnost a udělil mu 22 měsíců s podmíněným odkladem na 3,5 roku. S rozsudkem se však žalobce nespokojil. Vrchní soud žádá, aby jej potrestal za pokus o vraždu a uložil mu přiměřený trest u spodní hranice sazby. Podle něj byla žena ohrožena na životě. Případný pád z výšky osmi metrů za situace, kdy visela hlavou dolů, se podle státního zástupce zakládá jednoznačně na kvalifikaci pokusu o vraždu. Poukazuje navíc na to, že jí muž zabitím vyhrožoval.~zak
V Ústí nad Labem skončili dva američtí basketbalisté Ústí nad Labem 3. ledna (ČTK) - Basketbalisté Ústí nad Labem budou v první lize pokračovat bez dvou Američanů. V severočeském týmu skončili dvoumetrový pivot Joshua Dollard a křídelní hráč LeKedric Longmire. Manažer ústeckého klubu Zdeněk Rytíř dnes ČTK řekl, že Dollard neplnil smluvní závazky. "Například opakované vynechal některé tréninky. S Longmirem jsme o jeho uvolnění jednali už počátkem prosince kvůli jeho rodinným problémům v Americe, odkud se už zřejmě nevrátí," uvedl Rytíř. Naopak rozehrávač Thaddus McFadden se nyní vrátil z USA do Čech a bude připraven ke středečnímu zápasu s Nymburkem. "Místo jeho krajanů se snažíme sehnat náhrady, zejména na post pivota. Rádi bychom to stihli do sobotního zápasu v Chomutově. Ale není jisté, zda se to podaří," dodal ústecký manažer. Poslední ligový zápas v loňském roce odehrálo Ústí nad Labem bez všech tří Američanů a v Ostravě podlehlo 58:89. V tabulce patří Severočechům jedenácté místo.~spo
Muži dostali u soudu v Brně za vydírání tři a pět let vězení Brno 4. ledna (ČTK) - Městský soud v Brně dnes uznal vinnými dva muže z vydírání a trýznění bezdomovce. Osmnáctiletý Ivan Vavrek dostal tři roky vězení, dvaadvacetiletý Marjan Bilič pět let. Muži napadli bezdomovce v zahradní chatce, kde spal, a chtěli po něm peníze. Povalili ho na zem, jeden ho kopal a druhý později pálil rozžhavenou lžičkou. Proti rozsudku se oba dnes odvolali. Vavrek se k činu přiznal, Bilič doznal část viny. Vavrek sice podle obou akci vedl, ale Biličovi přitížilo, že byl v minulosti sedmkrát trestán a činu se dopustil v podmínkách dvou posledních soudních rozhodnutí. Vavrek trestán nebyl, navíc se plně doznal a pomohl usvědčit i svého komplice. Oba u soudu činu litovali a bezdomovci se omluvili. Bezdomovce z rukou vyděračů pomohl osvobodit kurátor, k němuž si bezdomovec šel pro složenku na vyzvednutí důchodu. Kurátor na něm poznal zranění i jeho strach a když si příběh vyslechl, zavolal policii. Soudkyně dnes rozhodla také o prodloužení vazby obou mladíků. Jinak by prý mohli utéct.~zak
Euro kleslo na nové desetileté minimum vůči jenu Londýn 2. ledna (ČTK) - Euro se dnes propadlo na nové desetileté minimum vůči japonskému jenu kvůli přetrvávajícím obavám z dluhových problémů v eurozóně. Vůči americkému dolaru zůstalo pod psychologicky důležitou hranicí 1,3 USD. "Euro je nadále vystaveno velkému tlaku," uvedl analytik Arne Lohmann Rasmussen ze společnosti Danske Bank. "Mnoho lidí se proto přesunuje k bezpečnějším aktivům a měnám, jako je například japonský jen," dodal. Euro se dnes vůči jenu propadlo až na 98,71 JPY, tedy na nejnižší úroveň od konce roku 2000. Později ale své ztráty smazalo a prodávalo se za 99,60 JPY. Vůči dolaru zůstala jednotná evropská měna bez výraznějších změn na 1,2947 USD poté, co se minulý týden propadla na 15měsíční minimum 1,2858 USD. Pozornost investorů se bude v příštích měsících soustředit na výsledky aukcí státních dluhopisů členských zemí eurozóny. V centru dluhové krize zůstává Itálie, která je třetí největší ekonomikou eurozóny, napsala agentura Reuters.~bur~bup
Květiny pro Havla po třídenní plavbě lodí skončily v Labi Děčín 2. ledna (ČTK) - Květiny pro Václava Havla po třídenní plavbě lodí skončily v Děčíně v Labi. Posádka lodi Lužnice i děčínští dobrovolníci začali krátce před polednem rozebírali věnce a kytice, kterými se lidé loučili se zemřelým prezidentem. Michael Kocáb, bývalý šéf Havlovy prezidentské kanceláře Ivo Mathé a šéf Trutnov Open Air Festivalu Martin Věchet je poté začali házet do řeky pod děčínským zámkem. Podle Kocába, který celou plavbu vymyslel, nesmí do řeky nic anorganického. Podle odhadů budou všechny květiny v řece přibližně během hodiny. Na připlutí lodi čekalo v Děčíně kolem 1500 lidí, většina z nich počkala i na začátek házení květin do proudu a poté odešla. Na lodi plula do Děčína kromě posádky také asi desítka lidí, kteří nastoupili v Ústí nad Labem, aby Havla symbolicky doprovodili na poslední cestě. Již v neděli večer se jich do přístavu ve Vaňově přišlo na příjezd lodě podívat asi 300. Loď dnes urazila 26 kilometrů do Děčína, celou cestu lodi lemovali mávající lidé i zastavující auta. Loď Lužnice a nákladní člun vyrazily z Prahy před dvěma dny, první noc kotvily v Mělníku. Podle sestry Angeliky z řádu boromejek je celou cestu na březích zdravili lidé, kteří zapalovali svíčky, mávali, a troubila auta i vlaky. "Nebyl úsek více než 500 metrů, kde by někdo nestál. Atmosféra je úžasná, takové reakce lidí jsme nečekali," dodala. Havel zemřel v neděli 18. prosince na své chalupě na Hrádečku, kde v posledních měsících pobýval. Rakev s jeho ostatky pak byla dva dny vystavena v duchovním centru Pražská křižovatka a dva dny ve Vladislavském sále Pražského hradu. Desetitisíce lidí přicházely na tato místa uctít Havlovu památku. Mnozí z nich přinášeli květiny, které dnes skončí v řece.~for~pol~pod
Vědci prý odhalili škůdce, který ze včel dělá obživlé mrtvoly Washington 4. ledna (ČTK) - Hmyzího škůdce, který dokáže přimět včely odletět z úlu, dezorientuje je a způsobí jejich smrt, odhalili vědci ze Sanfranciské státní univerzity. Zjištění by podle nich mohlo přispět k objasnění příčin nemoci včel označované jako CCD (Colony Collapse Disorder - syndrom zhroucení včelstev), napsala dnes agentura AFP. Tento jev nastává, když obyvatelstvo úlu náhle zmizí a nechá v něm jen královnu, vajíčka a několik nedospělých jedinců. Jako jeho možné příčiny se dosud uváděly virová nebo plísňová nákaza či jedovaté látky v některých pesticidech. Vědci podle agentury PA v této souvislosti nově zmiňují hmyzího škůdce  O tomto hmyzím parazitu se již ví, že napadá čmeláky. U včel ho vědci odhalili v Kalifornii a v Jižní Dakotě, řekl biolog John Hafernik ze Sanfranciské státní univerzity. Včela je napadena ve chvíli, kdy jí moucha do zadečku naklade vajíčka. Napadené včely pak opouští úl a shlukují se blíže světlu. Včely nakonec  "Když jsme včely nějakou dobu pozorovali..., zjistili jsme, že napadaní jedinci se pohybují v kruhu bez jakéhokoli smyslu pro orientaci. Opravdu tak vznikl dojem něčeho jako zombie," prohlásil podle kanadského serveru cbc.ca vědec a spoluautor článku Andrew Core. Podle Hafernika ale vědci zatím nevědí, kde mušky včely napadají, a netuší proto, jak parazitování zastavit. "Předpokládáme, že se to děje během shánění potravy, protože mouchy v okolí úlů nepozorujeme. To, co se ve skutečnosti děje, ale zůstává pořád tak trochu bílé místo," prohlásil podle PA. Fenomén CCD před šesti lety poprvé zaznamenali američtí včelaři, zasáhl ale i včelstva v západní Evropě. V některých případech úbytek včel dosahoval až 90 procent.~ekl
Avízo, 10.1.: TK k 70. výročí vyhlazení obce Lidice a osady... Praha - 11:00 TK k 70. výročí vyhlazení obce Lidice a osady Ležáky a výročním akcím Památníku Lidice roku 2012. Akreditace do 9. ledna 14:00 na e-mail: eva.ticha@mkcr.cz. Místo: Nostický palác, kulečníkový sál, Maltézské náměstí 1, Praha 1 Pramen: Milouš Červencl, Památník Lidice, tel.~den~pol~pod~kul
Výsledky SP a Tour de Ski v běhu na lyžích v Oberstdorfu SP a Tour de Ski v běhu na lyžích v Oberstdorfu (Německo) - skiatlon: Muži (10 km klasicky+10 km volně): 1. Northug (Nor.) 50:27,3 min., 2. Cologna (Švýc.) -0,3, 3. Vylegžanin (Rus.) -0,6, 4. Hellner (Švéd.) -1,5, 5. Rennemo (Nor.) -1,7, 6. Kershaw -2,6, 7. Harvey (oba Kan.) -4,9, 8. Jakš (ČR) -5,0, 9. Perl (Švýc.) -6,1, 10. Perrillat (Fr.) -6,5, ...15. Bauer -10,1, 48. Magál (oba ČR) -2:13,7. Průběžné pořadí Tour (po 4 z 9 etap): 1. Northug 1:37:24,3, 2. Cologna -1,1, 3. Legkov (Rus.) -52,3, 4. Vylegžanin -59,8, 5. Kershaw -1:03,3, 6. Hellner -1:06,5, ...9. Bauer -1:30,5, 18. Jakš -2:21,1, 57. Magál -6:10,8. Průběžné pořadí SP (po 14 z 37 závodů): 1. Northug 780, 2. Cologna 680, 3. Manificat (Fr.) 378, 4. Hellner 369, 5. Legkov 336, 6. Harvey 299, ...14. Bauer 224, 30. Jakš 100, 83. Magál 22.   15:45 ženy (5+5 km).~spo
Prvním dítětem Libereckého kraje je holčička narozená v Jilemnici Liberec 1. ledna (ČTK) - V Libereckém kraji letos první dítě přišlo na svět v porodnici Masarykovy městské nemocnice v Jilemnici. Holčička Anna Zoe se narodila v 09:05 rodičům žijícím v sousedním Královéhradeckém kraji. ČTK to řekla porodní asistentka Hana Jiřičková. Dlouho pak na sebe nenechal čekat letošní první chlapeček. Narodil se v 09:27 v České Lípě. Anna Zoe po narození vážila 2,75 kilogramu. Její maminka pochází ze Slovenska, s tatínkem holčičky ale bydlí v nedalekém Špindlerově Mlýně. Na přírůstek v jilemnické porodnici čekali několik hodin. Poslední dítě v roce 2011 tam přišlo na svět v sobotu odpoledne. Michal narozený v českolipské nemocnici vážil 2,86 kilogramu a měřil 47 centimetrů. Jeho maminka z města pochází. Loni se v Libereckém kraji první dítě nového roku narodilo v Liberci mamince z Hrádku nad Nisou. Malý Matyáš tehdy přišel na svět pouhých 43 sekund po půlnoci. Porodní oddělení jsou i v Liberci a sousedním Jablonci nad Nisou. V liberecké krajské nemocnici se první dítě narodilo v 11:00. Chlapec měřil 50 centimetrů a vážil 3,6 kilogramu. Nejdéle na letošní první přírůstek čekali v Jablonci nad Nisou. Holčička jménem Emma se tam mamince z Turnova narodila až dvě hodiny a tři minuty po novoročním poledni. Vážila 3,15 kilogramu, měřila 49 centimetrů. Právě v Turnově byla porodnice do nedávna také, loni ale její provoz skončil.~sop~mag
Kvůli větru je uzavřena část silnice u Božího Daru Karlovy Vary 5. ledna (ČTK) - Silničáři dnes dopoledne uzavřeli téměř dvoukilometrový úsek horské silnice druhé třídy u krušnohorského Božího Daru. Na místě fouká silný vítr, na silnici se tvoří sněhové jazyky a zejména je tam téměř nulová viditelnost. V takových podmínkách hrozí, že by se tam mohly stát i hromadné nehody, řekl ČTK Josef Bulka z krajského dispečinku silničářů. Uzavřená část silnice je od kruhového objezdu nad Božím Darem přes Neklid až k hranicím s Ústeckým krajem, uvedl. Je to otevřený úsek silnice vedoucí mezi pláněmi, kde silnému větru nic nebrání. "Občas to projedeme i s šípovým pluhem, stále udržujeme i ostatní silnice v okolí," řekl. Špatná situace je podle něj také na hlavní příjezdové silnici do Božího Daru, kde jsou cestáři neustále a odstraňují sněhové jazyky. Vítr působí místy komplikace i na jiných silnicích kraje, kde občas padají na cesty polámané větve. V Krušných Horách dnes fouká silný nárazový vítr. Podle Marty Suché z plzeňské pobočky Českého hydrometeorologického ústavu ráno dosáhl v nárazu na Klínovci místy rychlosti až kolem sta kilometrů za hodinu.~met~dpr
Vlhké a teplé počasí přeje na Vysočině houbařům Jihlava 3. ledna (ČTK) - Současné vlhké počasí s teplotami nad nulou přeje na Vysočině houbařům. Podle předsedy jihlavského mykologického klubu Jiřího Burela lidé ve vysočinských lesích nacházejí hlavně klasické zimní houby, jako jedlou penízovku sametonohou a hlívu ústřičnou. "Hlívu lze najít na dřevě listnatých stromů ve všech polohách a ve všech typech lesů, zejména podél potoků a dalších míst, kde se drží vlhkost," řekl dnes Burel ČTK. Sám našel v minulých dnech penízovky i hlívy poblíž Větrného Jeníkova. Houby by podle něj obecně mohly být v místech, kde je více padlého dřeva, zejména listnatého. "Mohou se objevit i na pařezech v městských parcích a podobně," dodal mykolog. Houbaři by se však podle něj měli vyvarovat sběru některých pozdně podzimních hub, například čirůvek, které také mohou v lesích objevit. "Houby mohly opakovaně zmrznout a rozmrznout a tím by mohly být nebezpečné," řekl Burel. Loňský rok byl podle Burela pro houbaře na Vysočině podprůměrný. První houbařská vlna v kraji proběhla na přelomu července a srpna. Další se už kvůli převážně suchému počasí nedostavila. Hlavně houbaři sbírající jen hřibovité houby se velkého úlovku nedočkali.~spl~mag
Divadlo Disk uvede hru o konci světa Last Minutes Praha 3. ledna (ČTK) - O tom, jak se připravit na konec světa, který se prý blíží, bude absolventská inscenace studentů herectví Katedry alternativního a loutkového divadla pražské DAMU. Představení nazvané Last Minutes s nimi připravuje režisér Jiří Adámek. V premiéře ji představí příznačně v pátek 13. ledna. "Nejpopulárnější výklad mayského kalendáře je, že půjde o jakousi duchovní proměnu Země, o vstup do nové éry. Takže pokud k tomu dojde, stejně to nepoznáme. Pro postavy v našem představení půjde hlavně o příležitost, aby si zaplatili další vzrušující zážitek, jaké si snažíme tvořit úplně ze všeho," komentoval svůj projekt Adámek. Společně s letošními absolventy herectví katedry alternativního a loutkového divadla si pohrál s myšlenkou, jak asi může takový konec světa vypadat. Scénář prý vznikal společnými silami cestou pokusů a improvizací. Herci byli vystaveni pocitu ubíhajícího času, který se blíží neodvratně ke konci, učili se jemnému a vnitřně pravdivému hraní. "Je to pro ně nový a náročný úkol. Postupně ale přišli na to, že v jemně laděné hře se skrývá prostor pro rafinovaný humor," dodal režisér. Dramaturgyní byla Pavlína Vimmrová, scénu navrhla Jitka Hudcová a hudbu k inscenaci složil Tomáš Pálka. Jiří Adámek vystudoval režii na Katedře alternativního a loutkového divadla DAMU, kde nyní působí jako pedagog. Orientuje se na scénické kompozice, v nichž kombinuje hudební a divadelní tvůrčí postupy. Zvláštní druh divadla rozvíjí se skupinou Boca Loca LAB, kterou založil v roce 2007. Za scénickou kompozici Tiká tiká politika získal mezinárodní ocenění Music theatre now! v Berlíně a Cenu za originální divadelní formu na festivalu Kontakt v Toruni. Inscenace Z knihy džunglí dostala Cenu Alfréda Radoka za scénografii a hlavní cenu na festivalu Banialuka (Bielsko-Biala, Polsko). Festival Next Wave 2007 udělil Adámkovi poctu Osobnost roku v oblasti alternativního divadla. Nejbližší reprízy inscenace Last Minutes se uskuteční 15. a 20. ledna v Divadle Disk.~kul
V Řecku stávkují doktoři a lékárníci Atény 2. ledna (ČTK) - Řecko dnes podle BBC zažilo svůj první protivládní protest v roce 2012. Doktoři státních nemocnic a lékárníci totiž zahájili několikadenní stávku. Lékaři protestují proti snížení výdajů na zdravotnictví. Do čtvrtka hodlají v nemocnicích zajišťovat jen pohotovost a další neodkladnou péči. Lékárníci, kteří zastavili práci na 48 hodin, tvrdí, že vládní opatření ohrožuje jejich existenci. Vládní mluvčí dnes zdůraznil, že země nemůže odkládat úsporné kroky a reformy, pokud se chce vymanit z dluhové krize. Připomněl, že Řecko se k tomu navíc zavázalo zahraničním partnerům výměnou za jejich loňskou finanční pomoc.~for~pol~zdr~odb
Huhtamaki ČR, a.s. PROTEXT: Výhody papírových obalů na vejce Praha 4. ledna (PROTEXT) - Společnost HUHTAMAKI ČR, a.s. se zabývá výrobou papírových obalů z nasávané kartonáže. Portfolio výrobků tvoří obaly na vejce, ovoce a zeleninu. Společnost HUHTAMAKI ČR, a.s. vyrábí v České republice jako jediná papírové obaly na vejce, které několikrát získaly ocenění Obal roku. Obaly vyrobené z nasávané kartonáže (molded fiber) díky svým přirozeným vlastnostem zaručují čerstvost potravin. Papír je přírodní obnovitelný materiál, který zajišťuje vhodné skladovací podmínky pro vejce. Díky své nasákavosti může pohltit zkondenzovanou vlhkost na vejcích, která vzniká při změně teplot. Udržuje tak vejce v suchém prostředí bez plísní. Obaly jsou vyrobené ze sběrového papíru, snadno recyklovatelného a s certifikátem „EKOLOGICKY ŠETRNÝ VÝROBEK“. Pevný obal chrání proti deformaci a mechanickému poškození, má příjemný vzhled a vyrábí se v různých barvách. Je bezpečný, bez ostrých hran, snadno se otevírá a patří ke zdravému životnímu stylu.   Kontakt: Martina Tumová E-mail:  
             Upozorňujeme odběratele, že materiály označené značkou PROTEXT nejsou součástí zpravodajského servisu ČTK a nelze je publikovat pod její značkou. Jde o komerční sdělení zadavatele, který je ve zprávě označen a který za ně nese plnou odpovědnost.~obo~ptr~efm
Na silnicích loni zahynulo 701 lidí, méně než v roce 2010 Praha 1. ledna (ČTK) - Při dopravních nehodách loni v Česku zahynulo 701 lidí, což je o 52 méně než v předchozím roce. Vyplývá to z předběžných policejních statistik. O život přišlo nejméně lidí od roku 1980. Přibylo však těžce zraněných, loni vážný úraz utrpělo 3025 lidí, rok předtím to bylo 2823 účastníků dopravních nehod. Nejčastější příčinou havárií byl v roce 2011 nesprávný způsob jízdy a nedodržení předepsané rychlosti. V loňském roce policie vyšetřovala kolem 75.000 havárií, oproti předchozímu roku to bylo asi o 500 nehod méně. Škody se odhadují na 4,5 miliardy korun, o rok dříve to bylo asi 4,9 miliardy. Nejtragičtějším měsícem z hlediska počtu obětí dopravních nehod byl v loňském roce srpen, kdy zahynulo 78 lidí, naopak v lednu přišlo o život 42 účastníků nehod, což bylo za celý rok nejméně. Nejhoršími dny se staly středa 9. února, kdy policie zaznamenala devět mrtvých, a čtvrtek 30. června, který si vyžádal životy osmi lidí. Velký počet usmrcených připadá i na pondělí 23. května a sobotu 27. srpna, kdy zahynulo sedm lidí. Policie však loni zaznamenala také 69 dní, kdy se havárie na silnicích obešly bez smrtelných zranění. Za poslední měsíc loňského roku na českých silnicích zahynulo 55 lidí, 203 lidí utrpělo těžká zranění. Oproti poslednímu měsíci loňského roku se situace výrazně zhoršila, tehdy si dopravní nehody za celý měsíc vyžádaly 37 obětí. V období od roku 1980 byl nejhorší rok 1994, kdy přišlo o život 1473 lidí. Podle České televize si loňské nehody vyžádaly nejméně obětí za posledních 50 let.~dpr~zak
Výsledky tenisového Hopmanova poháru Hopmanův pohár, tenisový turnaj smíšených dvojic v Perthu (Austrálie): Skupina A: ČR - Bulharsko 2:1 Kvitová - Pironkovová 6:4, 6:2, Berdych - Dimitrov 6:4, 6:7 (8:10), 6:3, Kvitová, Berdych - Pironkovová, Dimitrov 6:2, 3:6, 9:11.   Dánsko - USA 2:1 Nielsen - Fish 6:4, 6:7 (5:7), 4:6, Wozniacká - Matteková-Sandsová 7:6 (7:4), 6:2, Wozniacká, Nielsen - Matteková-Sandsová, Fish 7:5, 6:3. Tabulka:    1.	Dánsko	1	1	0	2:1	5:2	1	2.	ČR	1	1	0	2:1	5:3	1	3.	Bulharsko	1	0	1	1:2	3:5	0	4.~spo
Ekospol: Obavy ze zvyšování DPH loni pomohly prodejům nových bytů Praha 2. ledna (ČTK) - V Praze se v roce 2011 prodalo celkem 3455 nových bytů, což představuje meziroční nárůst přibližně o 28 procent. Čísla za stavitelské projekty s 50 a více byty dnes zveřejnila developerská společnost Ekospol. Vyšší poptávce prý pomohly hlavně obavy ze zdražení bytů kvůli zvýšení spodní sazby daně z přidané hodnoty.   Loňský výsledek už pražský realitní trh v roce 2012 pravděpodobně nezopakuje, soudí generální ředitel Ekospolu Evžen Korec. "Tolik bytů, jako vloni, se letos asi neprodá, ale hranici 3000 prodaných bytů by prodeje i v letošním roce překročit měly. Meziroční pokles odhaduji na maximálně deset procent," sdělil šéf Ekospolu. Letošní rok se v hlavním městě podle Korce ponese hlavně ve znamení boje developerů o tržní podíly. Mezi největší stavitele nových bytů v Praze patří vedle Ekospolu také Central Group, Finep a Skanska. Počet zahájených bytů v říjnu vzrostl v Česku podle posledních dat Českého statistického úřadu meziročně o 21,2 procenta. Počet dokončených bytů naopak meziročně klesl o 16,9 procenta.~sta~obo~prg
V Kostelci nad Labem našli v kontejneru mrtvou ženu Kostelec nad Labem (Mělnicko) 4. ledna (ČTK) - V Kostelci nad Labem na Mělnicku našli na Nový rok v kontejneru na odpad neznámou mrtvou ženu. Cizí zavinění nebylo zjištěno, příčinu smrti určí soudní pitva, řekl dnes ČTK mluvčí mělnické policie Václav Tichý. Asi šedesátiletá žena u sebe neměla doklady, policisté proto pátrají po její totožnosti. O tom, proč byla v kontejneru a zda šlo například o bezdomovkyni, nechtěl Tichý spekulovat. "Mohl to být i někdo, kdo bydlí sám a nikomu nechybí," dodal. Případ podle něj vyšetřují mělničtí kriminalisté.~zak
Inflace v eurozóně v prosinci klesla na 2,8 procenta Brusel 4. ledna (ČTK) - Míra inflace v eurozóně v prosinci zřejmě klesla na 2,8 procenta, zatímco v listopadu byla na třech procentech. Ve svém prvním rychlém odhadu to dnes uvedl statistický úřad Eurostat. Předběžná zpráva neobsahuje žádné podrobnosti. Příčiny poklesu cen budou tak známy až v polovině ledna. Růst cen v eurozóně se měří takzvaným indexem spotřebitelských cen měnové unie (MUICP). Rychlý odhad bývá zpravidla přesný, konečný výsledek se od něj málokdy liší o více než o desetinu procentního bodu. Eurozónu tvoří 17 členských zemí Evropské unie. Jako poslední do ní loni v lednu vstoupilo Estonsko.~mak~eur
Bojovníci pákistánského Talibanu zabili 15 unesených vojáků Déra Ismáíl Chán (Pákistán) 5. ledna (ČTK) - Bojovníci pákistánského Talibanu dnes oznámili, že zabili 15 pákistánských vojáků, které unesli minulý měsíc. Těla obětí byla krátce po oznámení nalezena v neklidné oblasti na severozápadě Pákistánu. Informoval o tom zpravodajský server BBC. Mluvčí islamistického hnutí Taliban v Pákistánu Ehsanulláh Ehsan řekl, že muži byli zastřeleni a jejich mrtvoly byly pohozeny poblíž afghánské hranice. Místní představitelé později potvrdili, že nahá těla nesoucí známky mučení a střelných ran byla dnes ráno objevena v kmenovém území Severní Vazíristán. Ozbrojenci z Talibanu pevnost pohraničních polovojenských jednotek v Severním Vazíristánu přepadli 23. prosince. Jednoho vojáka zabili, dalších 15 unesli. Už předem varovali, že zajatce usmrtí. Mluvčí Talibanu Ehsan tehdy řekl, že útok je odvetou za smrt místního vůdce hnutí Taliban Tadže Gúla, který se v říjnu stal obětí náletu amerického bezpilotního letounu v Jižním Vazíristánu. Podle dnešního prohlášení Ehsana se Taliban mstil také za armádní ofenzivu z 31. prosince v kmenovém území Chajbar, při níž zahynulo 12 příslušníků Talibanu a při níž armáda zajala ženy z rodin zabitých radikálů. "Varovali jsme je před velmi tvrdými důsledky, pokud nebudou (ženy) brzy propuštěny. Oni naše varování ale, bohužel, neuposlechli," napsal Ehsan v e-mailu serveru BBC.~pol
Vláda odložila jednání o strategii ČR při čerpání peněz z EU Praha 4. ledna (ČTK) - Vláda dnes odložila projednání strategie České republiky pro čerpání evropských fondů. Na tiskové konferenci po jednání kabinetu to řekl premiér Petr Nečas. Odklad zdůvodnil tím, že na jednání chyběli někteří členové vlády. Podle ministerstva pro místní rozvoj (MMR) by ČR mělo v Evropské unii prosazovat, aby peníze z evropských fondů dál pomáhaly hlavně rozvoji chudších regionů. V Česku se to týká všech krajů s výjimkou Prahy. Boj se vede o budoucnost takzvané kohezní politiky, známé též jako politika soudržnosti. Pod tímto názvem se skrývá činnost, která se v současném období 2007-2013 týká zhruba třetiny rozpočtu unie. "Z širšího makroekonomického rámce bych uvedl, že nemůžeme souhlasit s tím, aby se kohezní politika a rámec jejího čerpání staly mocenským nástrojem prosazování návrhů a doporučení v oblastech, v nichž státy své kompetence na úroveň EU nikdy nepředaly," uvedl ministr pro místní rozvoj Kamil Jankovský. Šéf MMR například odmítá návrh, aby peníze z Bruselu dostávaly jen státy, jejichž rozpočtový schodek nepřevýší určité procento hrubého domácího produktu. "Takové kroky je adekvátní vyvíjet jen vůči těm státům, které neplní již dohodnuté a dříve stanovené makroekonomické podmínky, například Paktu stability a růstu," dodal Jankovský. Peníze se v rámci politiky soudržnosti přerozdělují většinou prostřednictvím strukturálních fondů. Nárok na peníze z těchto fondů mají pouze takzvané znevýhodněné regiony, tedy například venkovské či problémové městské oblasti. Na pomoc má nárok region, který nedosahuje 75 procent průměru hrubého domácího produktu na obyvatele v EU. To jsou v současném rozpočtovém období všechny tuzemské regiony kromě Prahy. Peníze z unie mají podle návrhu MMR dále směřovat například do budování infrastruktury. "Udržitelné investice do infrastruktury jsou z pohledu ČR základním předpokladem posilování růstu a konkurenceschopnosti a pro investice s vyšší přidanou hodnotou," sdělil Jankovský. Česko má podle návrhu prosazovat také například zjednodušení procesů při čerpání evropských dotací nebo omezení podpory na několik klíčových cílů. V období 2007 až 2013 může Česko získat z Bruselu zhruba 26,7 miliardy eur. To je podle současného kurzu uváděného ministerstvem pro místní rozvoj 789 miliard korun. Kolik peněz bude mít Česko v EU k dispozici od roku 2014, zatím jasné není. Podle již dřívějších vyjádření zástupců MMR je ale možné, že to bude méně peněz než v aktuálním období.~mak~for~pol~pod~eur
Požár asijské restaurace v Třebíči způsobil škodu skoro milion Kč Třebíč 4. ledna (ČTK) - Čtyři hasičské jednotky dnes v noci likvidovaly rozsáhlý požár asijské restaurace na Karlově náměstí v Třebíči. Dvě osoby musely být evakuovány. Nikdo nebyl při požáru zraněn, škoda dosáhla 900.000 korun. Příčinu požáru vyšetřovatelé zjišťují. ČTK to sdělila mluvčí krajských hasičů Petra Musilová. Hlášení o požáru přijali hasiči kolem 00:30. Evakuovali dvě osoby. "Od nich se dozvěděli, že v hořící restauraci jsou další tři lidé. Hasiči proto okamžitě začali velmi členitý komplex restaurace prohledávat," uvedla mluvčí. Krátce po 01:00 se ukázalo, že pohřešovaní sami stačili na požár zareagovat a hořící objekt včas opustili. Hasiči bojovali s ohněm uvnitř budovy a za pomoci výškové techniky také z vnější strany objektu. "Na místě byl vyhlášen druhý stupeň požárního poplachu," dodala mluvčí. Kolem 01:30 měli hasiči oheň pod kontrolou. Poté rozebrali zasažené konstrukce a odvětrali silně zakouřené prostory. Pro vyloučení dalších možných ohnisek požáru použili termokameru. Požár byl zcela zlikvidován kolem 02:45.~zak~tur~slz
Nechápu, jak jsem se mohla stát sportovkyní, diví se Serena Brisbane (Austrálie) 2. ledna (ČTK) - Třináctinásobná grandslamová vítězka Serena Williamsová hodlá v této sezoně ještě více ořezat svůj kalendář, neznamená to však, že se s tenisem loučí. Jedna z nejdominantnějších tenistek poslední dekády nicméně tvrdí, že sport a s ním spojenou fyzickou námahu vlastně nemá ráda. "Nikdy jsem sport neměla ráda. Nechápu, jak jsem se mohla stát profesionální sportovkyní," řekla Williamsová novinářům na turnaji v Brisbane, kde se vrátila na okruh WTA po čtyřměsíční pauze. "Nemám ráda trénink a cokoli spojeného s fyzickou námahou. Když přijde řeč na sezení a nakupování, v tom jsem skvělá. Ale trénování byla vždycky moje Achillova pata," přiznala třicetiletá americká tenistka. Mladší ze slavného sesterského dua si uvědomuje, že je na sklonku své kariéry. Navzdory tomu, že hodlá startovat na nižším počtu turnajů než v minulosti, se však ještě s tenisem neloučí. "U mě jde především o motivaci. Pokud ji mám, tak je všechno v pořádku. Určitě neabsolvuju kompletní sezonu, chci dělat i jiné věci mimo tenis, ale to by mi právě mělo pomoci udržet motivaci. Vždycky jsem se připravovala na život po tenise, ale zatím se ještě nikam nechystám," dodala bývalá světová jednička.~spo
Čtyřkolkář Macháček uspěl s protestem, na Rallye Dakar je devátý Santa Rosa de la Pampa (Argentina) 1. ledna (ČTK) - Pětinásobný vítěz Rallye Dakar v kategorii čtyřkolek Josef Macháček vstoupil do letošního ročníku devátým místem. Na vítěze úvodní etapy Sergia La Fuenteho z Uruguaye ztratil na sedmapadesátikilometrovém měřeném úseku mezi argentinskými městy Mar de Plata a Santa Rosa de la Pampa dvě minuty a 13 sekund. Čtyřiapadesátiletý Macháček měl podle Českého rozhlasu před startem tradiční lednové soutěže velké potíže při technické přejímce. Komisaři mu oznámili, že spolu s šesti soupeři nebude smět startovat, protože úpravy jejich strojů neodpovídají technickým předpisům. Silvestra tak Macháček strávil sepisováním oficiálního protestu. Motocyklista Jan Veselý obsadil 112. místo ze 178 startujících, úvodní etapu vyhrál Chilan Francisco Lopez. Automobily a kamiony jsou ještě na trati.~spo
Blanenská nemocnice chce u VZP získat smlouvu pro svoji chirurgii Blansko 2. ledna (ČTK) - Vedení nemocnice v Blansku čeká v nejbližších dnech jednání s představiteli Všeobecné zdravotnické pojišťovny (VZP) o jejím oddělení jednodenní chirurgie, vybudovaném loni. Nemocnice chce přimět VZP, aby jí začala proplácet výkony na jejích pojištěncích. Loni se to nepodařilo. Ze svého tak nemocnice místo VZP zaplatila čtyři miliony korun. ČTK to dnes řekla ředitelka nemocnice Vladimíra Danihelková. Zdravotnické zařízení je majetkem města Blanska. Patří k nejlépe hospodařícím nemocnicím v republice. Loni si proto nákladem asi 50 milionů korun vybudovalo oddělení jednodenní chirurgie. Určeno je jen pro drobné, většinou laparoskopické chirurgické zákroky. Pacienti z Blanska a okolí tak již od loňského února nemusí kvůli nim dojíždět do Brna či Boskovic.   Loni chirurgové na oddělení operovali 700 pacientů, jimž byla poskytnuta zdravotní péče za sedm milionů korun. Čtyři miliony korun představují výkony na pojištěncích VZP, tři miliony korun výkony na pojištěncích dalších pojišťoven. Ty nemocnici zákroky zaplatily. Čtyři miliony za VZP uhradila nemocnice ze svého. "My jsme samozřejmě věděli, že smlouvu o úhradě poskytnuté péče nezískáme s největší pojišťovnou, tedy s VZP, okamžitě. Na jednání ale nyní můžeme jít s tím, že oddělení úspěšně pracuje a má dostatečnou klientelu," doplnila ředitelka. Předpokládá, že počet chirurgických zákroků se v letošním roce zvýší. Mluvčí VZP Jiří Rod před časem bez bližších podrobností uvedl, že o smlouvě pro nemocnici se vedou jednání. Oddělení vzniklo v nástavbě nad jednou z nemocničních budov. Tvoří jej chirurgický sál a část se šesti lůžky, na která jsou umisťováni pacienti po operacích. Nové oddělení nabízí výkony klasické chirurgie, dále z ortopedie, plastické chirurgie a také z gynekologie.~zdr~fin~efm
V Kroměříži dnes ráno srazil vlak člověka, na místě zemřel Kroměříž 4. ledna (ČTK) - V Kroměříži dnes ráno srazil osobní vlak člověka, který na místě zemřel. Prozatím není známa jeho totožnost. Úsek trati z Kroměříže do Valašského Meziříčí je uzavřen, náhradní dopravu zajišťují autobusy, řekl ČTK mluvčí Drážní inspekce Martin Drápal. Neštěstí se podle něj stalo dnes v 09:44 přímo v Kroměříži, v části Horní Zahrady.~zak~dpr
Encefalitidou v kraji onemocní průměrně 30 lidí, je čas očkování Pardubice 2. ledna (ČTK) - Každý rok onemocní v Pardubickém kraji klíšťovou encefalitidou průměrně třicet lidí. Tuto nebezpečnou nemoc, kterou přenášejí klíšťata, může dostat každý. Právě teď je podle epidemiologů vhodná doba pro první očkování. V celé České republice se každý rok nakazí několik stovek lidí, v roce 2010 jich bylo 600. V roce 2011 byla klíšťata hodně aktivní v červnu a v červenci, obavy z vysokého počtu nakažených se ale nepotvrdily. V hlavní sezoně v Pardubickém kraji onemocnělo 23 lidí. Podle Olgy Hégrové z Krajské hygienické stanice patří loňský rok z dlouhodobého hlediska k průměru. "Ve všech případech šlo o lidi, kteří nebyli proti encefalitidě očkovaní. Někteří si nákazu přivezli z jiných regionů," uvedla Hégrová. Ochranou proti nemoci je očkování. Nejlepší čas pro něj je nyní, v chladných měsících roku. Cena jedné dávky včetně aplikace stojí kolem 550 Kč. Přesnou cenu zájemcům sdělí jejich praktický lékař nebo ji lze zjistit na webových stránkách očkovacích center. Některé pojišťovny přispívají na očkování až tisícikorunou ročně. Standardní očkovací schéma, které se doporučuje v chladných měsících, kdy klíšťata ještě nejsou aktivní, se skládá ze tří základních dávek. Druhá dávka následuje jeden až tři měsíce po první, třetí injekce následuje pět až dvanáct měsíců po druhé dávce. Po třech letech od třetí dávky se chodí k lékaři na první přeočkování (jednou dávkou). Další přeočkování se potom provádějí ve tří- až pětiletých intervalech po prvním přeočkování. Kratší, tříleté intervaly se týkají lidí starších 60 let a jedinců s oslabenou imunitou. Hygienici nedokážou přesně určit, co počty onemocnění klíšťovou encefalitidou a lymskou boreliózou ovlivňuje. Roli může v daném roce hrát například počet hlodavců, kteří jsou častými hostiteli parazitů, rozsah obdělávaných a ladem ležících ploch nebo počasí a v závislosti na něm také frekvence pohybu lidí v přírodě. Je také možné, že lékaři část onemocnění zapomínají hlásit nebo že se lidé více chrání repelenty.~zdr
Pracovníkům stavebních firem z Olomouckého kraje klesly mzdy Olomouc 5. ledna (ČTK) - Pracovníkům větších stavebních firem z Olomouckého kraje se snížila v prvních třech čtvrtletích loňského roku průměrná hrubá měsíční mzda na 23.357 korun. Meziročně poklesla o 9,3 procenta, což je nejvíce v ČR. Ve většině krajů se platy ve stavebnictví naopak zvýšily, v celostátním měřítku šly nahoru o jedno procento. Vyplývá to z informací Českého statistického úřadu. Pracovníci stavebních firem z Olomouckého kraje dostávali v prvních devíti měsících roku mzdy pod celostátním průměrem, který dosahoval 27.719 korun. Jejich platy byly v mezikrajském srovnání třetí nejnižší. Hůře na tom byli jen zaměstnanci z Karlovarského a Pardubického kraje. Nejvíce, v průměru 33.171 Kč, dostávali zaměstnanci stavebních firem v Praze. Nízká úroveň platů v Olomouckém kraji souvisí podle odborníků s pokračujícím útlumem ve stavebnictví. Velkým stavebním firmám v prvních třech kvartálech opět klesla základní stavební výroba, a to o více než deset procent na 3,1 miliardy korun. "V oboru stavebnictví propad nadále pokračuje. Je to dáno tím, že je málo zakázek. Velké firmy kvůli tomu jdou i do menších projektů, o které dříve zájem neměly. Na trhu je navíc obrovský tlak na cenu," řekl ČTK šéf krajské hospodářské komory Bořivoj Minář. Kvůli úbytku zakázek stavební firmy z regionu meziročně snížily i počet svých zaměstnanců. V prvních třech čtvrtletích pro ně pracovalo 2983 lidí, o 13,1 procenta méně než ve stejném období loni. V Olomouckém kraji působilo v prvních třech čtvrtletích roku roku 33 stavebních firem s 50 a více zaměstnanci.~mak~sta~odb
České Budějovice budou zkoušet bývalého útočníka Slavie Naumova České Budějovice 2. ledna (ČTK) - Fotbalisté Českých Budějovic hledají na začátku zimní přípravy posily do útoku. Ofenzivní formaci by mohl vyztužit Makedonec Riste Naumov, který naposledy působil v pražské Slavii. Na jih Čech přichází na zkoušku. Dynamo také jedná s druholigovým Ústím nad Labem o hostování dalšího útočníka Richarda Veverky. Naumov přišel do Slavie v létě 2009 jako velká posila ze Žižkova, v červenobílém dresu se ale příliš neprosadil. Předloni v březnu totiž utrpěl těžkou zlomeninu nohy a od té doby se v lize neobjevil. Na konci minulé sezony v Edenu skončil. Do přípravy Českých Budějovic naskočil také mladý brankář Chelsea Matej Delač. Chorvatský gólman, kterého Dynamu doporučil Petr Čech, na jihu Čech hostoval už na podzim a oba kluby během zimy jednaly o jeho setrvání. Hostování prodloužil i Petr Javorek a Jihočeši usilují také o to, aby v jejich kádru zůstal záložník Filip Rýdel. Jeho hostování z Plzně vyprší v polovině ledna. Přípravu s Dynamem naopak nezahájil ruský záložník Grigorij Čirkin, který je momentálně na testech v Novosibirsku. V souvislosti s Českými Budějovicemi se v posledních dnech hovořilo především o stoperovi Tomáši Řepkovi. Zkušený zadák skončil v pražské Spartě a v kariéře by prý mohl pokračovat právě na jihu Čech. Dynamo ale zatím údajně s Řepkou vůbec nejednalo.~spo
Za ubití soka v lásce soud udělil osmnáctiletý trest Ostrava 3. ledna (ČTK) - Ostravský krajský soud dnes poslal na 18 let do vězení devětapadesátiletého nebezpečného recidivistu Alexandra Baláže za ubití soka v lásce. Svému známému předloni v listopadu dupl na břicho. Muž utrpěl zranění, kterým podlehl. O několik měsíců dříve navíc odsouzený podle obžaloby zbil svou přítelkyni. Úderem jí zlomil čelist. Rozsudek ještě není pravomocný. Baláž tvrdí, že je nevinný. Na místě se proto proti výši trestu odvolal. "Půjdete mi na hrob?" zeptal se soudce a státního zástupce po vynesení rozsudku. "Kupte mi věnec. Nic jste mi neprokázali. Nechci vás urážet, ale vůbec nemáte charakter," komentoval rozsudek muž, který byl v minulosti už třikrát odsouzený. Důvodem, proč Baláž stanul opět před ostravským soudem, byla pravděpodobně žárlivost. I s přítelkyní bydlel v Českém Těšíně u svého kamaráda. Ten se údajně k družce dnes již odsouzeného nevhodně choval. Loni 1. listopadu všichni společně s dalšími hosty popíjeli alkohol. Baláž ve své první výpovědi na policii připustil, že bytný jeho přítelkyni osahával na intimních místech. Připustil ale jen to, že do kamaráda strčil, a ten upadl na zem. Další z návštěvníků s ním pak začal třást. Podle odsouzeného by právě on mohl nést odpovědnost za smrt majitele bytu. Státní zástupce Vít Legerský, který si na vyjádření k rozsudku ponechal zákonnou lhůtu, se ale na průběh opileckého večírku dívá zcela jinak. Podle obžaloby Baláž kamaráda nejprve udeřil pěstí do obličeje. Když pak napadený ležel na zemi, velkou silou mu dupl na břicho. Tím mu způsobil rozsáhlá vnitřní zranění. Podle obžaloby navíc o několik měsíců dříve napadl na Frýdecko-Místecku svou přítelkyni, které zlomil čelist. Soud jej tak uznal vinným z ublížení na zdraví a z těžkého ublížení na zdraví s následkem smrti. Podle základní trestní sazby mu hrozil maximálně šestnáctiletý trest. Vzhledem k tomu, že byl v minulosti už několikrát odsouzen jako zvlášť nebezpečný recidivista, například za loupež, soud mu udělil přísnější trest.~zak~pol~pod
Na sjezdovkách jezdí 83 pct českých lyžařů pod vlivem alkoholu Praha 4. ledna (ČTK) - Na sjezdovkách jezdí 83 procent českých lyžařů pod vlivem alkoholu, více než třetina vypije přes den dvě až tři skleničky lihovin. Dvě třetiny sportovců na horách neřeší ani zbytkový alkohol po ránu, takže zcela střízlivé lyžaře či snowboardisty lze potkat jen stěží, vyplývá z průzkumu pojišťovny Direct. Ta jej uskutečnila počátkem prosince v pražských ulicích mezi 321 respondenty.   Alkoholu se při lyžování úplně vyhýbá pouze každý šestý. Jsou to však hlavně ženy (28 procent), mezi muži je to vzácnost (sedm procent). Celkem sedm z deseti lyžařů popíjí proto, aby se zahřáli. Každý pátý tvrdí, že k horám prostě alkohol patří, a šestina Čechů má prý pod vlivem větší požitek z jízdy. Nejoblíbenějším alkoholickým nápojem je svařené víno, které pije na sjezdovce 36 procent lyžařů a snowboardistů. Muži dávají častěji než ženy přednost pivu, které si dá každý čtvrtý. Výrazně více vypijí také tvrdého alkoholu, který konzumuje víc než třetina mužů, proti 18 procentům žen. Obrázek vztahu k alkoholu umocňuje 15 procent sjezdařů, kteří jsou přesvědčeni, že zbytkový alkohol po večerním veselí nemá na jejich lyžařské schopnosti vliv. A více než polovina lyžařů si hladinu alkoholu po ránu vůbec nehlídá. Podobně jsou na tom ovšem i Britové. Podle průzkumu tamní pojišťovny More Than vyráží jeden ze čtyř Britů nevědomky na svah v podnapilém stavu. "Málokdo si uvědomuje, že alkohol prodlužuje reakční časy, zhoršuje rovnováhu a vede ke ztrátě kritického úsudku. Podnapilý lyžař tak ohrožuje nejen sám sebe, ale také ostatní lyžaře a snowboardisty," uvedla mluvčí Directu Kateřina Krásová. V zahraničí bývá běžnou praxí, že střety a zranění na sjezdovce vyšetřuje policie, která právě vliv alkoholu zkoumá. Pokud se prokáže jeho přítomnost v krvi, má to podle ní také přímý vliv na plnění pojišťovny.~spl~fin~tur~slz~zdr
Australští vědci informovali o hybridním druhu žraloka Sydney 3. ledna (ČTK) - Australští vědci informovali o novém žralokovi, který je hybridem dvou dosud známých druhů žijících v odlišném prostředí. Podle nich je to důsledek přizpůsobování se klimatickým změnám a vědci z univerzity v Queenslandu to označují za evoluční vývoj odehrávající se v přímém přenosu. Studovali 57 jedinců nového druhu, který vznikl spářením australského  "Překvapuje nás, že tohoto hybridního žraloka dosud nikdo neviděl. Jde o evoluci v přímém přenosu," řekl Jess Morgan u univerzity v Queenslandu. Pozorovaní jedinci jsou prý silní a dokážou se reprodukovat. Nového žraloka objevili díky velké studii, která se provádí v Austrálii a jejích vodách s cílem zmapovat tamní faunu. Při genetických testech vyšlo najevo, že určití žraloci patří danému druhu a přitom mají fyzické vlastnosti druhu jiného. Australský žralok černoploutvý je menší než černoploutví žraloci žijící v jiných vodách. Nedokáže přežít jinde než v tropech. Přitom hybridní jedinci byli nalezeni až ve vzdálenosti 2000 kilometrů jižně od původního teritoria, v mnohem chladnějších vodách. Morgan řekl, že se tím pro australského žraloka rozšířilo životní prostředí. Další vědec Colin Simpfendorfer, který na výzkumu spolupracoval, sdělil, že bude-li hybridní druh silnější než druhy původní, mohl by je postupně nahradit. "Nevím, zda o to jde v tomto případě, ale je jasné, že je tento druh životaschopný, že se rozmnožuje a že už existuje v několika generacích. Zdá se, že jsou to naprosto zdravá zvířata," prohlásil. Při výzkumu se zjistilo, že na některých místech je hybridních jedinců mnoho a že tvoří až pětinu tamní populace žraloků. Prozatím ale nic nenasvědčuje tomu, že by kvůli tomu klesaly počty žraloka původního. Žraloci černoploutví jsou poměrně malí, v dospělosti dosahují 150 centimetrů a váží něco přes 20 kilogramů. Po šestnáctiměsíční březosti rodí samice až čtyři mláďata dlouhá zhruba půl metru.~ekl~mag~mix
Strážníci v Havířově se nově starají o přidělené okrsky Havířov (Karvinsko) 3. ledna (ČTK) - V Havířově na Karvinsku začal od ledna fungovat novým systém rozdělení strážníků. Území města je rozčleněno do 13 okrsků, které jsou shodné s rozdělením území u Policie ČR. O jednotlivé okrsky se starají konkrétní strážníci, řekla ČTK mluvčí magistrátu Eva Wojnarová. Jde o jedno z opatření, kterým město reaguje na stížnosti občanů na problematické soužití s nepřizpůsobivými obyvateli a slibuje si od něj zvýšení bezpečnosti ve městě. "Smyslem projektu je stanovit každému strážníkovi osobní odpovědnost za určenou část města," uvedl ředitel Městské policie Havířov Bohuslav Muras. Strážníci - patroni budou svěřené lokalitě věnovat zvýšenou pozornost, komunikovat v místě s občany a prošetřovat jejich případné stížnosti. Strážníci by měli úzce spolupracovat také s okrskářem státní policie. "Činnost každého okrsku se bude týdně vyhodnocovat. Hodnotící komisaři pak budou na další týden připravovat pro strážníky-patrony úkoly, které je třeba udělat, nebo stanoví nedostatky, které je nutné v dané části města odstranit," doplnil Muras. Ve městě se už v polovině prosince otevřela dvě nová pracoviště městské policie. Služebny vznikly v Prostřední Suché a Šumbarku, tedy v místech, kde si lidé stěžovali na problematické soužití s nepřizpůsobivými obyvateli. Město už omezilo například i noční provoz stánků s občerstvením, takzvaných hladových oken, zintenzivnilo kontroly sběren nebo přijalo vyhlášku, která by měla omezit hazard. Podobný systém jako nyní začal fungovat v Havířově, zavedla v roce 2006 ostravská městská policie, v masivnější míře působí okrskáři v krajském městě od roku 2008. "Určitě se nám to osvědčilo, ale ze zkušenosti, kterou za ty roky máme, má toto rozdělení největší přínos především v okrajových částech města a v lokalitách s příměstským charakterem. Například centrum města je značně frekventované, takže se nám tady nedaří naplnit to, aby každý občan znal svého strážníka, což je hlavní myšlenkou projektu," uvedla mluvčí Městské policie Ostrava Vladimíra Zychová. Dodala, že obecně je však působení okrskářů přínosem, protože jsou díky místní znalosti schopni lépe řešit problémy ve svěřené lokalitě.~pol~pod~zak
Výrobní ceny v EU v listopadu stouply, v eurozóně růst zpomalil Brusel 5. ledna (ČTK) - Výrobní ceny v Evropské unie v listopadu proti předešlému měsíci stouply o 0,3 procenta a v 17 zemích eurozóny o 0,2 procenta. Ke zvýšení cen valnou většinou přispělo zdražení energií. Meziroční růst inflace na úrovni výrobců se mírně zpomalil, oznámil dnes statistický úřad Eurostat. Ve srovnání s listopadem 2010 ceny u výrobců vzrostly v celé EU o 6,3 procenta po říjnovém tempu 6,5 procenta. Meziroční růst v zemích eura zvolnil na 5,3 procenta z předešlé úrovně 5,5 procenta. Ceny energií v eurozóně se pod tlakem rostoucích cen ropy zvýšily o 0,9 procenta a meziročně byly vyšší o 12,3 procenta. Růst celého indexu tlumil meziměsíční pokles cen meziproduktů o 0,4 procenta a stagnace u investičního zboží. Ceny výrobcům jsou prvním indikátorem potenciálních inflačních tlaků vycházejících z cen vstupů, které se mohou poté odrazit ve spotřebitelských cenách, hlavním měřítku inflace. V prosinci meziroční inflace spotřebitelských cen v eurozóně klesla podle předběžného odhadu poprvé za tři měsíce pod tři procenta, což by mohlo přimět Evropskou centrální banku k další podpoře výrazně ochabující ekonomiky opětným snížením úrokových sazeb.~mak~eur
Na pardubický úřad práce přišlo požádat o dávku 15 postižených Pardubice 4. ledna (ČTK) - Asi patnáct tělesně postižených lidí dnes na protest přišlo požádat o příspěvek na mobilitu na pardubický úřad práce. Handicapovaní se bojí toho, že po změně zákona úřady práce nezvládnou celou agendu vyřídit včas. ČTK o tom informoval Milan Pešek, který se angažuje v krajské radě pro tělesně postižené. "Změnily se zákony a příspěvek na mobilitu bude vyplácen měsíčně, nikoli ročně, jak tomu bylo doposud. Dnešní protestní akce vzešla kvůli tomu, že se příspěvek bude vyplácet od měsíce, kdy si člověk zažádá. Pokud to v lednu nestihne a přijde v únoru, dostane zaplaceno až od února," řekl Pešek. Příspěvek pro vozíčkáře zůstává stejný, změnilo se pouze jeho vyplácení. Nyní budou handicapovaní dostávat 400 korun měsíčně místo jednorázové platby jednou za rok. Vozíčkáři přišli o příspěvek na mobilitu žádat hromadně a chtěli také informace o tom, co je při vyřizování čeká, jak dlouho to bude trvat, aby nepřišli o lednový příspěvek. Podle ředitele pardubického úřadu práce Petra Klimpla byla čekací doba mezi pěti až deseti minutami. "Je tu dnes navíc jedna zaměstnankyně, která volá příchozí dovnitř, ale více stolů ani židlí tady není, takže pracuje tolik úředníků jako ve kterýkoli jiný den," řekl Klimpl. Podle něj se vozíčkáři nemusejí bát toho, že jejich žádosti úřad nevyřídí včas. Žádosti o příspěvky bude primárně řešit pobočka úřadu práce na náměstí Republiky, handicapovaní ale mohou přijít i do dalších dvou poboček úřadu. Příspěvky pro tělesně postižené změnila sociální reforma, která začala platit od letošního 1. ledna. Nyní existují jen dva příspěvky - na mobilitu a na pomůcky.~sop~pol~pod
Ekonomika letos podle Saxo Bank poroste o 1,5 procenta Praha 5. ledna (ČTK) - Česká ekonomika v letošním roce stoupne podle odhadů Saxo Bank o 1,5 procenta. Na setkání s novináři o tom dnes informoval hlavní ekonom Saxo Bank Steen Jakobsen. Podle odhadů dalších tuzemských finančních institucí by měla tuzemská ekonomika letos vykázat růst maximálně několik desetin procenta. Někteří ekonomové ale očekávají pokles ekonomiky. "Dluhová krize eurozóny a recese omezí v letošním roce růst české ekonomiky. Rovněž rozpočtová obezřetnost české vlády související se snahou dostat deficit veřejných financí pod tři procenta HDP utlumí růst ekonomiky," uvedl Jakobsen. Tuzemská ekonomika je ovšem podle něj ve srovnání s dalšími ekonomikami regionu i EU v relativně dobré pozici, mimo jiné i díky tomu, že těží z výhod EU a zároveň má vlastní měnu. Inflace v ČR letos stoupne podle Jakobsena mimo jiné kvůli růstu daně z přidané hodnoty na 2,5 procenta. I podle tuzemských ekonomiku jsou důvodem zhoršeného vývoje ekonomiky především dluhové problémy zemí eurozóny a oslabení zahraniční poptávky. Ministr financí Miroslav Kalousek tento týden uvedl, že česká ekonomika letos neporoste či klesne až o dvě procenta. Říjnová prognóza MF přitom očekává růst jedno procento. Z listopadových výsledků pravidelného průzkumu ministerstva financí na základě prognóz 17 tuzemských odborných institucí ale vyplývá, že česká ekonomika v příštím roce poroste v průměru o 0,8 procenta. Česká národní banka očekává příští rok růst ekonomiky o 1,2 procenta. ČNB ale vypracovala i alternativní scénář vývoje, který počítá se zpomalením růstu eurozóny téměř k nule a s pomalejším posilováním kurzu koruny. V takovém případě by tuzemská ekonomika příští rok podle ČNB klesla o 0,4 procenta. Organizace pro hospodářskou spolupráci a rozvoj (OECD) očekává, že letos tuzemská ekonomika poroste o 1,6 procenta. Česká republika je stabilní a úspěšnou ekonomikou s dobrým reformním programem, uvedl v listopadu tajemník OECD Ángel Gurría.~mak
Lavinové nebezpečí v Krkonoších kleslo, lanovka na Sněžku nejede Špindlerův Mlýn (Trutnovsko) 4. ledna (ČTK) - Lavinové nebezpečí v Krkonoších dnes kleslo ze druhého na první stupeň pětibodové stupnice. Lanovka na Sněžku kvůli silnému větru dosahujícímu rychlosti až 100 kilometrů v hodině jede pouze na prvním úseku do mezistanice na Růžovou horu. Až na vrchol se tak turisté dostanou pouze pěšky. ČTK to zjistila u horské služby a obsluhy lanovky. Kvůli silnému větru druhý úsek lanovky na Sněžku nejede už od pondělí. "V úterý odpoledne od 16:00 nejel ani první úsek na Růžovou horu," řekla ČTK pracovnice lanovky. Dnes ráno vítr na Sněžce dosahoval rychlosti až 97 kilometrů v hodině. Zájem turistů o svezení lanovkou byl dopoledne malý, na Růžovou horu se nechalo vyvézt jen několik lidí. Obleva sněhovou vrstvu na hřebenech ztenčila na zhruba 50 centimetrů. Aktuálně se však ve vrcholových partiích hor ochladilo a sněhová pokrývka je zmrzlá. Podmínky pro túry jsou převážně bezpečné, ohrožení lavinami je minimální, informoval Pavel Cingr z krkonošské horské služby. Dnes ráno bylo na hřebenech zataženo se sněhovými přeháňkami, dohlednost byla do 50 metrů. Na Luční boudě bylo minus 2,4 stupně Celsia. Ve středisku Špindlerův Mlýn byly ráno asi dva stupně nad nulou a drobně pršelo, tamní sjezdovky pokrývá 30 až 50 centimetrů mokrého sněhu. Lavinovými lokalitami v Krkonoších jsou Kotelní jámy, údolí Bílého Labe od Boudy u Bílého Labe, Kozí hřbety a Labský, Obří, Dlouhý a Modrý důl. V minulých letech bylo v Krkonoších dosaženo nejvýše čtvrtého stupně lavinového nebezpečí. Ročně v horách sjede několik desítek lavin, které však nezasahují obydlená místa, sjezdové tratě a přístupové cesty. Poslední obětí laviny v Krkonoších se na konci prosince 2008 stala šestatřicetiletá skialpinistka, kterou sníh zasypal v takzvané Červinkově muldě.~met~spl
EU potvrdila dotace na opravu železnice z Č. Budějovic na hranice České Budějovice 3. ledna (ČTK) - Projekt obnovy železniční trati z Českých Budějovic na hranice s Rakouskem do Horního Dvořiště má potvrzené evropské dotace. Činí 841,5 milionu korun z celkové částky zhruba 1,5 miliardy korun, uvedl ředitel odboru fondů ministerstva dopravy Marek Pastucha. Modernizace železniční trati mezi Českými Budějovicemi a Horním Dvořištěm byla dokončena v červnu 2009. "Účelem projektu bylo uvedení železniční trati a souvisejících staveb a zařízení do technického stavu odpovídajícímu evropským parametrům a standardům," uvedl Pastucha. Trať je součástí IV. železničního koridoru. Práce na modernizaci zhruba 40 kilometrů dlouhého úseku trvaly téměř dva roky. Hlavní část rekonstrukce se dotkla trasy z Omlenic na Českokrumlovsku do krajského města. Stavbaři vyměnili železniční svršek i spodek, obnovili odvodnění, přestavěli 19 mostů a zpevnili propustky. Na třech stanicích zmodernizovali nástupiště. Předtím mohly vlaky po trati jezdit maximálně sedmdesátkou, nyní až stokilometrovou rychlostí. Projekt měl podle Pastuchy především zvýšit kvalitu a bezpečí železniční dopravy. A zároveň zkrátit čas, který je třeba na jízdu mezi Českými Budějovicemi a Horním Dvořištěm. V budoucnosti má IV. železniční koridor vést z Děčína přes Prahu na rakouské hranice. Bude součástí sítě nadnárodních železničních magistrál.~sta~dpr~eur
Deník zahraničních událostí na 3. ledna ------------------------------------------------------------  Přehled zahraničních událostí Ekonomické aktuality jsou označeny ES, události ze světa zábavy a životního stylu MAG ------------------------------------------------------------  Všechny časy jsou uvedeny v SEČ (SELČ)   Káhira (Egypt) ..... První kolo třetí a poslední etapy voleb do dolního komory egyptského parlamentu, Lidového shromáždění, v devíti provinciích včetně provincií Gharbíja, Severní Sinaj či Jižní Sinaj (druhé kolo třetí etapy bude 10. ledna; první dvě dvoukolové etapy voleb se konaly od 28. listopadu a od 14. prosince).   Káhira (Egypt) ..... Přednesením obžaloby má pokračovat proces, v němž je bývalý egyptský prezident Husní Mubarak obviněn ze spoluúčasti na zabití stovek demonstrantů. Stání bylo přeloženo z pondělí. Mubarakovi v procesu hrozí trest smrti.   Ammán (Izrael) ..... Izraelští a palestinští vyjednávači mají po více než roce obnovit vzájemný dialog.   Berlín (Německo) ES... 09:55 Vývoj nezaměstnanosti za prosinec loňského roku v Německu.   USA ES... Prosincový vývoj aktivity ve zpracovatelském průmyslu v USA.   Des Moines (USA) ..... První primárky pro volbu prezidenta v USA se konají v Iowě.   Washington (USA) ES... Americká centrální banka (Fed) zveřejní zápis ze zasedání měnového výboru 13. prosince.~den
Dobeš slíbil do tří měsíců obnovit čerpání peněz z fondů EU Praha 3. ledna (ČTK) - Ministr školství Josef Dobeš (VV) ustál krizi s hrozícím pozastavením čerpání peněz z programu Evropské unie vyhrazeného na vzdělávání. Po dnešní schůzce s premiérem Petrem Nečasem (ODS) Dobeš novinářům řekl, že problém je jen technický a má řešení. Slíbil do tří měsíců tok peněz obnovit. Za ministra se dnes postavilo i vedení jeho Věcí veřejných, které přijalo vysvětlení situace. Nečas, který už v pondělí po novoročním obědě s prezidentem Václavem Klausem dával najevo ve věci zdrženlivost, podle Dobeše evropským fondům rozumí a chápe, že celá věc je pouze technická. "Hysterii" kolem této problematiky dnes ministr označil za politickou a v této souvislosti osočil svého někdejšího podřízeného Jana Vitulu (TOP 09). Opět slíbil na dnešní odpolední tiskové konferenci rozebrat konkrétní chyby při čerpání peněz. Evropská unie může ministerstvu školství dočasně pozastavit proplácení dotací z unijních fondů. Její audit totiž zjistil chyby v zadávání veřejných zakázek v programu Vzdělávání pro konkurenceschopnost. Resort je kvůli čerpání prostředků z fondů EU dlouhodobě terčem kritiky, patří také k nejpomaleji čerpajícím institucím. ČR může z fondu určeného pro školství čerpat až 53 miliard korun. Dobeše kvůli evropským dotacím ostře kritizuje koaliční TOP 09 i opoziční ČSSD. Podle předsedy poslanců TOP 09 a STAN Petra Gazdíka by Dobeš měl vyvodit osobní odpovědnost z nynějších potíží i své personální politiky. Dobeš ráno vysvětlil situaci předsednictvu své strany. "Svoji argumentaci obhájil," sdělila ČTK místopředsedkyně VV Dagmar Navrátilová. "Ukazuje se, že řada vytýkaných neduhů je staršího data, z dob Dobešových předchůdců z let 2008 a 2009," vysvětlila. "Určitě má naši podporu," dodal další místopředseda strany Milan Šťovíček. "Tlak na jeho osobu byl uměle vytvořen," míní místopředsedkyně strany a vicepremiérka Karolína Peake.~for~pol~pod~sko~fin~eur
Zájem o lyžování byl v Libereckém kraji na Nový rok už slabší Liberec 1. ledna (ČTK) - Zimní střediska v Libereckém kraji si na nezájem lyžařů nemůžou stěžovat ani na Nový rok. Na svahy se opět vydaly tisíce lidí, které neodradilo ani ne zrovna ideální zimní počasí, mrholení a teploty nad nulou. Proti silvestrovské sobotě byl však zájem o zimní sporty už slabší. Mnozí rekreanti totiž po svátcích z hor zamířili domů, což se během dneška projevilo i na silnicích. Plná parkoviště o víkendu byla v jizerskohorských areálech společnosti Ski Bižu na Tanvaldském Špičáku, Severáku a v Bedřichově. "Až do dnešních dvanácti hodin to bylo víc než dobré. Od dvanácti začalo pršet, takže lidi samozřejmě utekli. Jinak byla návštěva na Nový rok adekvátní posledním letům," zhodnotil ji ředitel Ski Bižu Pavel Bažant. Velký zájem o vánoční nebo silvestrovské lyžování ve střediscích Ski Bižu podle Bažanta souvisí s tím, že sezona začala později a některé konkurenční areály měly sněhu málo. Nápor lyžařů potvrzuje i to, že se na Špičáku v sobotu podařilo překonat rekord v čekání na lanovku. "Bylo to v jednu chvíli až 20 minut. To se nám ještě nikdy nestalo," dodal Bažant. Do skiareálu v krkonošském Harrachově první letošní den zavítalo podle odhadu 1500 až 2000 lyžařů. Se sobotou se už ale návštěvnost střediska rovnat nemohla. "Přece jenom bylo po Silvestru a někteří si přispali," poznamenal náčelník lanovky Milan Goč. Ještě ráno podle něj byly podmínky pro zimní sporty ideální, později ale začalo mžít a místy byla i mlha. "To už bylo pro lyžování nepříjemné," dodal. Totéž platí také pro středisko na libereckém Ještědu. O víkendu jej dohromady navštívilo zhruba 1000 lyžařů, většina z nich ale už na Silvestra. "Sobotní návštěva byla výborná, na to, že jedeme jen sjezdovky F10 a Pod lany," komentoval zájem lyžařů Miroslav Pecháč ze sportovního střediska. V neděli si ale na svahy našly cestu jen asi dvě stovky rekreantů. Důvodem slabé návštěvy bylo i špatné počasí. Na Ještědu mrholilo, bylo zataženo a mlhavo.~met~spl
Fakultní nemocnice Olomouc zvýší mzdy všech zaměstnanců Olomouc 5. ledna (ČTK) - Fakultní nemocnice v Olomouci navýší od února všem svým zaměstnancům tarifní část platu o 6,25 procenta. Podle mluvčího nemocnice Egona Havrlanta tuto výši stanovilo ministerstvo zdravotnictví, jež je zřizovatelem zdravotnického zařízení. Mzdy se zvednou i sestrám a nezdravotnickým zaměstnancům. Současně ale bude pokračovat restrukturalizace nemocnice, což bude znamenat mimo jiné i snižování stavu pracovníků. Odbory zatím nechtějí stanovisko vedení komentovat, další jednání je čeká v pátek, řekl dnes ČTK předseda LOK FN Petr Šafránek. "Trvali jsme na tom, aby se navýšení netýkalo jen lékařů, ale i sester a také nezdravotnických zaměstnanců, na které se v minulosti při navyšování mezd ve státních nemocnicích zapomínalo," uvedl Havrlant. Růst mezd představuje pro rozpočet nemocnice zatížení zhruba 70 milionů korun ročně, peníze musí nemocnice ušetřit restrukturalizací a efektivnějším plánováním péče. Nemocnice se tak zřejmě nevyhne ani snížení počtu zaměstnanců. "O konkrétní podobě úsporných opatření vedení zdravotnického zařízení v těchto dnech intenzivně jedná," sdělil zástupce ředitele FN Roman Havlík. Podle Havrlanta to nutně nemusí znamenat propouštění zaměstnanců, ale třeba snižování úvazků, projeví se i odchody do důchodů. Šéf LOK Petr Šafránek se ke stanovisku vedení nemocnice dnes nechtěl příliš vyjadřovat. Čeká ještě na další jednání, uskuteční se v pátek. Dosud ale odboráři trvali na dodržení memoranda, v němž loni ministr zdravotnictví Leoš Heger (TOP 09) slíbil navýšení mezd o deset procent. Ministr odkazuje na to, že datum 1. ledna není v memorandu uvedeno, jen rok 2012. V nemocnicích by další zvýšení až na deset procent mohlo podle něj být v pololetí. Olomoucká fakultní nemocnice ročně na mzdy vynaloží zhruba 1,7 miliardy korun. Za loňský rok očekává největší zdravotnické zařízení v kraji přebytek hospodaření v řádu desítek milionů korun. S přebytkem hospodařila nemocnice i v minulých letech. Například v roce 2010 hospodaření skončilo ziskem 140,3 milionu korun, což bylo výrazně více než v roce předchozím. Fakultní nemocnice Olomouc je šestou největší nemocnicí v zemi. Má 50 klinik, ústavů a oddělení, 1200 lůžek a 3300 zaměstnanců. Ročně hospitalizuje téměř 50.000 nemocných.~zdr
Wolfsburg má pátou zimní posilu, přichází Sio ze Sionu Wolfsburg (Německo) 5. ledna (ČTK) - Trenér fotbalistů Wolfsburgu Felix Magath získal do týmu pátou zimní posilu. Novým spoluhráčem Jana Poláka a Petra Jiráčka se stal dvaadvacetiletý útočník Giovanni Sio, francouzský rodák, jenž vlastní i pas Pobřeží slonoviny a hrál za mládežnické reprezentace obou těchto zemí. Dosud nastupoval ve švýcarské lize za Sion, v dvanáctém klubu bundesligové tabulky podepsal smlouvu do června 2015. Spolu s Jiráčkem jsou novými tvářemi v kádru Wolfsburgu také portugalský útočník Vieirinha, Makedonec Ferhan Hasani a srbský záložník Slobodan Medojevič. Za Sia zaplatí vedení klubu podle médií kolem pěti milionů eur (129 milionů korun).~spo
Obyvatele Otrokovic už netrápí zápach z čistírny odpadních vod Otrokovice (Zlínsko) 3. ledna (ČTK) - Obyvatele Otrokovic na Zlínsku přestal trápit zápach z čistírny odpadních vod. Její provozovatel, akciová společnost Toma, už odstranil příčinu, informovala dnes ČTK mluvčí města Lenka Krupková. Na nepříjemný zápach si stěžovali lidé ve městě žijící i dojíždějící do něj za prací. Zápach způsobovaly výpalky, tedy zbytky z pěstitelských pálenic, které zůstávají po pálení ovoce a poté se odvážejí do čistírny odpadních vod. Tam se výpalky přidávají ke kalu, zbytkům vznikajícím při čistění odpadních vod, řekl dnes ČTK ředitel Tomy Radek Heger. Zlínský krajský úřad povolil čistírně přijímat výpalky pouze v případě, že zajistí omezení zápachu a bude likvidovat vzdušninu z nádrží, kde se míchají výpalky a kaly. Společnost Toma oznámila, že na konci roku už definitivně zpracovala veškerý kal s příměsí výpalků. "Díky tomu nebude nadále docházet k uvolňování obtěžujícího intenzivního zápachu pocházejícího z areálu čistírny," uvedl otrokovický starosta Jaroslav Budek (ČSSD). Zásluhu na tom mají podle něj také občané, kteří se aktivně zapojili do monitorování výskytu zápachu. Čistírna odpadních vod v Otrokovicích produkuje 5000 až 7500 tun odvodněných čistírenských kalů ročně. Toma plánuje ve svém areálu vybudovat zařízení na termické zpracování a energetické využití čistírenských kalů. Náklady na investici včetně stavby a technologií se odhadují na 80 milionů korun. Společnost Toma navazuje na Baťovy pomocné závody, které zahájily v roce 1935 v areálu průmyslovou výrobu. Podstatná část činnosti společnosti je zaměřena na poskytování služeb subjektům v průmyslovém areálu společnosti, kromě provozování čistírny odpadních vod nabízí finanční leasing a pronajímá objekty ve Zlíně. V průmyslovém areálu podniká kolem 130 firem, ve kterých je zaměstnáno zhruba 2300 pracovníků.~pol~pod~ekl~zem~ene~efm
Klienti ČP budou moci opět platit složenky přes terminály Sazky Praha 5. ledna (ČTK) - Česká pojišťovna a SAZKA sázková kancelář se dohodly na obnovení plateb za složenky přes terminály Sazky. První kódy, které klientům ČP umožní zaplatit u Sazky, se objeví na složenkách rozesílaných 9. ledna 2012, informoval ČTK mluvčí sázkové kanceláře Václav Jalovecký. Placením složenek prostřednictvím terminálů Sazky rozšířila ČP na počátku minulého roku nabídku forem hotovostních úhrad pojistného. Za několik měsíců loňského roku úhradu pojistného prostřednictvím terminálů Sazky využilo přes 2000 klientů s objemem transakcí v řádu milionů korun, uvedl vrchní ředitel úseku správy pojištění a plateb ČP Michal Hofman. SAZKA sázková kancelář musela pro obnovení této služby nejprve získat povolení od České národní banky v podobě zápisu do registru poskytovatelů platebních služeb malého rozsahu. "Postupně jednáme se všemi společnostmi, které v minulosti tuto službu Sazky využívaly. Věříme, že ostatní se brzy přidají," uvedl generální ředitel společnosti společnosti Kamil Ziegler. Jalovecký ČTK řekl, že ještě chybí obnovení spolupráce se skupinou ČEZ, Českou podnikatelskou pojišťovnou, pojišťovnou Slavia, mezinárodním vydavatelství MPI a skupinou Veolia voda. Ode dneška obnovuje dobíjení kreditu předplacených karet přes terminály Sazky mobilní operátor T-Mobile. Konkurenční Telefónica a Vodafone již kredit znovu dobíjí od loňska. SAZKA sázková kancelář převzala počátkem listopadu 2011 podnikatelskou činnost Sazky, která se na jaře 2011 dostala do insolvence a poté do konkurzu. Provozuje největší loterijní společnost v ČR. Vedle loterií, sportovních a kurzových sázek a rychloobrátkových her se zaměřuje také na doplňkové terminálové služby zákazníkům, jako je například dobíjení mobilních telefonů, prodej vstupenek nebo platby za služby a zboží. Vlastníky společnosti jsou skupiny KKCG a PPF.~slz~spo~fin~efm
Hradecký soud znovu řeší údajné podvody ve firmě Progres Invest Hradec Králové 3. ledna (ČTK) - Hradecký krajský soud začal dnes znovu projednávat údajné podvody ve firmě Progres Invest. Podnikatelé Vladimír Michek a Pavel Dvořák podle spisu ve více než 36.000 případech připravili klienty zhruba o půl miliardy korun. Soud již v roce 2006 uložil Michkovi a Dvořákovi několikaleté vězení. Vrchní soud však verdikt zrušil a rozhodl o vrácení věci k došetření, následně byla v kauze podána nová obžaloba. Podle státní zástupkyně Lucie Žabkové oba muži podnikali v rozporu se zákonem o bankách a investičních fondech. "Přijímali vklady přesto, že věděli, že je nezhodnotí tak, jak přislíbili," řekla státní zástupkyně.  Dnes dopoledne přečetla pouze část rozsáhlé obžaloby, která má celkem 4433 stran, poté začal soud promítat obžalobu na velkoplošné obrazovce. Hlavní líčení dnes sledovalo i několik poškozených klientů firmy. "Osobně si myslím, že je dobře, že se něco děje. Nejhorší věc, ale je, že viník není dopaden a skutečně se nehledá," řekl novinářům například Daniel Szturc. Zakladatel firmy Vladimír Michek, který je souzený jako uprchlý, dostal u hradeckého soudu v roce 2006 devítiletý trest vězení, další spoluzakladatel fondu Pavel Dvořák odešel s trestem 6,5 roku. Dvořák se před soudem v roce 2006 hájil tím, že o finanční situaci společnosti neměl přesné informace, a tvrdil, že činnost firmy podle něj byla právně v pořádku. Firma Progres Invest, která působila po celé republice, se zhroutila na podzim 1997 a v únoru 1998 ji královéhradecký krajský soud poslal do konkurzu. Hlavní líčení je u hradeckého soudu naplánováno do 5. ledna, další jednání se po přestávce uskuteční 16. až 20. ledna.~zak
Znojemská nemocnice se musí omluvit ženě za sterilizaci Olomouc 4. ledna (ČTK) - Znojemská nemocnice se musí omluvit Anně Maděrové, která ve zdravotnickém zařízení prodělala před 30 lety údajně nechtěnou sterilizaci. Žena, jež nemocnici zažalovala, po ní požadovala kromě omluvy odškodnění šest milionů korun. V tomto případě neuspěla. Rozhodl o tom dnes olomoucký vrchní soud. Podobný verdikt vynesl už polovině loňského roku brněnský krajský soud. Proti němu se odvolala Maděrová i nemocnice. Podle žaloby přistoupili lékaři ke sterilizaci při druhém porodu císařským řezem 30. května 1982. O zákroku žena údajně nebyla přesně informována. Dopady sterilizace prý plně pocítila až poté, co se ve druhém manželství pokoušela neúspěšně otěhotnět. Žalobu na nemocnici ale Maděrová podala až v roce 2010. Podobných případů je v Česku více. Před soudy se dostávaly především kauzy sterilizace Romek, což ale není případ Maděrové. Naposledy se měl olomoucký vrchní soud podobnou otázkou zabývat loni v říjnu. Romka Iveta Červeňáková se však nakonec s Městskou nemocnicí v Ostravě na odškodnění mimosoudně dohodla. Přispělo k tomu i rozhodnutí Nejvyššího soudu, podle něhož námitka promlčení v tomto konkrétním případě mohla odporovat dobrým mravům. Částku nikdo nezveřejnil, šlo však zřejmě o půl milionu korun, které ženě už dříve přiřkl krajský soud.~zak~zdr
V Ostrově se narodila holčička minutu po půlnoci Karlovy Vary 1. ledna (ČTK) - Jen minutu po půlnoci se narodilo dnes na Nový rok první dítě v Karlovarském kraji. V nemocnici v Ostrově na Karlovarsku přišla na svět mamince z Chodova holčička Vanessa Frosali. O titul prvního dítěte ale bude soupeřit s dalšími několika miminky, která se narodila hned po půlnoci. V Karlovarském kraji jsou tři porodnice. První narozená holčička Vanessa měla 3,3 kilogramu a měřila 48 centimetrů. Její maminka ji podle lékařských záznamů porodila v 00:01 a 15 vteřin. V Karlovarské krajské nemocnici a.s. se letos první miminko narodilo v karlovarské porodnici v 07:19 ráno. "Holčička Barborka Prachárová měří 46 centimetrů a váží rovné tři kilogramy," uvedla porodní asistentka Šárka Haraštová. Maminka i holčička jsou v pořádku. Také v Chebu na první miminko roku teprve čekají. "Jestli je nějaké na cestě, v terénu, nevíme. Zatím v porodnici žádná maminka na porod nečeká," sdělila ČTK sestra chebské porodnice.~sop~mag
Loni zahynulo na silnicích Vysočiny 36 lidí, méně než v roce 2010 Jihlava 3. ledna (ČTK) - Loni zahynulo na silnicích na Vysočině 36 lidí, což je o 15 méně než v roce 2010. Meziročně se však zvýšil celkový počet nehod i počet těžkých a lehkých zranění. Vyšší proti roku 2010 je i způsobená škoda a počet nehod způsobených pod vlivem alkoholu. Vyplývá to ze statistiky krajského policejního ředitelství na Vysočině. V celé zemi loni při dopravních nehodách zahynulo 701 lidí, nejméně od roku 1980. Na příčinách dopravních nehod se loni nejvíc podílel nesprávný způsob jízdy, nepřiměřená rychlost a nedodržení bezpečné vzdálenosti. Řidiči také často havarovali kvůli nedání přednosti v jízdě a nesprávnému předjíždění," uvedl Jan Kostečka z krajské dopravní policie. Nedodržení bezpečné vzdálenosti bývá podle něj častější příčinou nehod ve městech, kde je vyšší hustota provozu. V místech všech dopravních nehod se smrtelnými následky policisté podle krajské mluvčí Dany Čírtkové vždy provádějí technické posouzení místa a přijímají opatření, jež mají zabránit opakování tragédií. Týká se to hlavně úprav a změn dopravního značení. Na některých místech však podle mluvčí nelze nehodě účinně zabránit žádným opatřením. Jde většinou o dopravní nehody chodců, cyklistů nebo motocyklistů.   Statistika dopravních nehod na Vysočině v letech 2010 a 2011 zdroj: Krajské ředitelství PČR Kraje Vysočina bjr snm 
            	     2010	     2011	počet nehod	2363	2594	úmrtí	51	36	těžká zranění	119	189	lehká zranění	1151	1238	škoda (v tisících Kč)	190.963	197.~dpr~zak
V Česku v noci na čtvrtek zesílí vítr, na horách budou závěje Praha 4. ledna (ČTK) - V Česku v noci na čtvrtek výrazně zesílí vítr a zasáhne všechny kraje. Extrémně silný vítr meteorologové očekávají v Ústeckém kraji. Český hydrometeorologický ústav (ČHMÚ) dnes informoval, že vítr v nižších polohách dosáhne ve čtvrtek v nárazech rychlosti 75 až 110 kilometrů v hodině a na hřebenech hor až 130 kilometrů v hodině. V souvislosti s tím se budou ve vyšších polohách tvořit sněhové jazyky a závěje. Ve čtvrtek mají být podle předpovědi na celém území ČR i srážky. V polohách pod 500 metrů bude hlavně pršet a na horách budou srážky sněhové a trvalejší, může tam napadnout od deseti do 50 centimetrů sněhu.   Výstraha ČHMÚ před silným větrem platí od noci na čtvrtek do noci na pátek. Varování před závějemi v polohách nad 800 metrů nad mořem je platné až do odvolání, stejně jako pro sněhové jazyky nad 600 metrů nad mořem. Například na hřebenech Krkonoš je silný vítr už od pondělí a lanovka na Sněžku kvůli němu jede jen na prvním úseku do mezistanice na Růžovou horu.~met
Barma zmírnila tresty vězňům, zda i politickým, není jasné Rangún 2. ledna (ČTK) - Barmský režim dnes zmírnil tresty vynesené nad některými vězni. Z humanitárních důvodů byly tresty smrti změněny na doživotí a dlouhé pak zkráceny o několik let. Prezident Thein Sein rozhodnutí podepsal u příležitosti nadcházejících oslav 64. výročí nezávislosti. Není ale jasné, jak velké skupiny se prominutí části trestu týká a zda jsou v ní také osoby vězněné za politické přesvědčení. Barma amnestii vyhlásila loni dvakrát, v květnu a pak v říjnu. Na svobodu se tehdy dostalo několik set politických vězňů a několik tisíc ostatních. V barmských věznicích a pracovních táborech bylo do května asi 60.000 lidí. Při první amnestii se jich dostalo na svobodu asi 20.000, při druhé více než 6000. Bylo mezi nimi několik set politických odpůrců, kterých měla Barma ve věznicích podle předchozích odhadů asi 2000. Národní liga pro demokracii (NLD) disidentky Aun Schan Su Ťij odhaduje, že za politické názory je stále vězněno na 600 osob, z nichž 200 se hlásí k NLD. Dnešní Thein Seinovo rozhodnutí odsouzencům k smrti tresty snižuje na doživotí. Těm, kdo byli odsouzeni na více než 30 let, trest zkracuje na 30 let. Tresty mezi 20 a 30 lety byly sníženy na 20 let, všechny nižší pak budou zredukovány o čtvrtinu.~zak~for~pol
Sňatků i rozvodů na Třebíčsku meziročně ubylo Třebíč 4. ledna (ČTK) - Sňatků i rozvodů v matričním obvodu třebíčského městského úřadu meziročně ubylo. Loni tam snoubenci uzavřeli 166 sňatků, o 23 méně než v roce 2010. Mírně klesl i počet rozvodů, přesto rozvodovost zůstává vysoká. V roce 2011 matrikářky zaznamenaly 105 rozvodů, předloni jich bylo 107. ČTK to dnes sdělil mluvčí třebíčské radnice Ivan Přibík. Kromě obřadní síně v Malovaném domě se konaly občanské svatby také na některých méně obvyklých místech. "V pěti případech snoubenci uzavřeli sňatek ve vinařském a kulturním centru Sádek, devět svateb bylo v Zadní synagoze v židovské čtvrti. Dva páry vstoupily do manželství na soukromých zahradách, další dva páry v restauracích a jeden pár na fotbalovém hřišti," uvedl Přibík. Z celkových 166 svateb bylo loni 50 církevních. Římskokatolické obřady se konaly většinou v třebíčských chrámech. Nejvíce, a to 23, se jich uskutečnilo v bazilice svatého Prokopa. Sňatků s cizinci eviduje třebíčská matrika za loňský rok pět. Třikrát byl jeden z partnerů ze Slovenska, jednou z Rumunska a jednou z Mexika. Tři páry oslavily po 50 letech trvání manželství zlatou svatbu, jeden pár po 60 letech diamantovou.~sop~pol~pod
Čtyřletá dívka se v Měšicích u Prahy zranila po pádu na koleje Měšice (u Prahy) 2. ledna (ČTK) - Čtyřletá dívka dnes dopoledne spadla do kolejiště v Měšicích u Prahy, když tudy projížděl vlak. Strojvedoucí stihl soupravu včas zastavit, dítě se však při pádu na koleje lehce zranilo. Příčinu pádu policisté zjišťují. ČTK to řekli policejní mluvčí Markéta Johnová a ředitel středočeských záchranářů Martin Houdek. Na trati kvůli tomu byl zastaven provoz. Nehoda se podle Johnové stala v ulici U tratě, kam se vydala učitelka mateřské školy se zhruba deseti dětmi na procházku. "Šly podél trati, dítě uklouzlo a spadlo do kolejiště," popsala Johnová. Podle ní tudy projížděl vlak, který stihl včas zastavit. Podle Houdka se šly děti podívat na vlakové nádraží a dívka na koleje spadla z perónu. "Byla mírně potlučená a odřená. Pro jistotu jsme ji převezli do nemocnice k vyšetření," uvedl Houdek s tím, že nešlo o vážná poranění.   Podle mluvčího Drážní inspekce Martina Drápala musel v Měšicích zastavit osobní vlak, který jel z pražských Vršovic do Mělníka. "Nehoda se stala v prostoru veřejnosti nepřístupném," dodal Drápal. Provoz na trati byl zastaven, České dráhy (ČD) v úseku zavedly náhradní autobusovou dopravu. Vlaky by měly po trati opět projíždět kolem 13:30, uvedly ČD na svém webu.~dpr~zak
Tesco v Česku zprovozní internetový obchod s potravinami Praha 5. ledna (ČTK) - Maloobchodní společnost Tesco v pátek zprovozní internetový obchod s potravinami a drogistickým zbožím, který bude prozatím určený pro zákazníky z Prahy a okolí. Obchodní řetězce nabízející zboží každodenní spotřeby zatím na tuzemském trhu internetové obchody neprovozují. Na internetu prodávají zboží například sítě prodejen, které se specializují na elektroniku či sportovní potřeby. Mluvčí společnosti Tesco Stores ČR Eva Karasová dnes ČTK řekla, že nový internetový obchod  Ceny zboží v internetovém obchodě společnosti Tesco budou stejné jako v jejích tuzemských hypermarketech a totožné budou také akční nabídky. Platbu za objednávku v internetovém obchodě Tesco lze provést předem kartou online nebo po doručení nákupu u řidiče, který bude mít přenosný platební terminál. Zákazníci dostanou zboží druhý den po objednávce a za jednu dodávku zaplatí 99 korun. "V případě platby při dodání zákazník platí příplatek 20 korun," podotkla Karasová. Obliba internetových obchodů v posledních letech rychle roste. Útraty Čechů v tuzemských internetových obchodech loni podle odhadu Asociace pro elektronickou komerci vzrostou až na rekordních 37 miliard korun, což je o čtyři miliardy korun více než v roce 2010. Lidé na internetu pořizují především domácí spotřebiče, elektroniku a oblečení. Hlavním důvodem využití internetových obchodů je nejen obvykle nižší cena zboží, ale také pohodlí a úspora času. Společnost Tesco Stores ČR vstoupila na tuzemský trh v roce 1996. V současné době v Česku provozuje kolem 210 obchodů, 18 čerpacích stanic a sedm obchodních center.~obo~pit~ptr~efm
Dva Australany s dětmi po havárii lodi zachránil chladicí box Canberra 5. ledna (ČTK) - Chladicí box dnes pomohl zachránit dva Australany a jejich jedenáctileté syny poté, co jejich loď klesla ke dnu. Otcové s dětmi si chtěli udělat výlet po moři, lodi se ale porouchal motor a nedaleko sydneyského přístavu se potopila. Než skočili do vody, stihli muži přes palubu hodit jen plovací vesty, peněženky, signální bóji... a chladicí box, kterého se nakonec ve vodě přidržovali. 
           "Prostě popadnete cokoli, co víte, že bude plovat na hladině," řekl podle serveru deníku The Sydney Morning Herald jeden z otců Scott Smiles. Druhého otce Ricka Matthewse během nehody na noze poranila návnada na ryby a musel do nemocnice, jeho stav je ale podle australských médií stabilizovaný.~dpr~zak~mag~mix
Rizika rozpadu eurozóny vzrostla, řekl šéf Standard Chartered Londýn/Paříž 1. ledna (ČTK) - Rizika rozpadu eurozóny se zvýšila, protože evropští političtí vůdci zatím žádné smysluplnější řešení dluhové krize nenabídli. Řekl to britskému nedělníku Sunday Telegraph šéf banky Standard Chartered Peter Sands. Naopak guvernér francouzské centrální banky v den desátého výročí zavedení hotovostního eura vyjádřil víru v zářnou budoucnost společné měny, pokud se podaří prosadit dohoda z prosincového summitu Evropské unie. "Eurozóna vstupuje do roku 2012 s velmi nepříznivými vyhlídkami ... a zvýšenou možností, že ji některé země opustí," řekl Sands. "Nikdo by neměl podceňovat, jak velký dopad to bude mít, protože by bylo velmi těžké zvládnout riziko nákazy, i kdyby šlo jen o Řecko... Mělo by to dopad na celý svět." "Domnívám se, že pravděpodobnost odchodu některých zemí z eurozóny se zvýšila, protože se vyhlásilo už několik plánů na řešení problémů za sebou, ale žádný prostě trhy nepřesvědčil. Současná struktura a velikost eurozóny bude nakonec fungovat jen v případě, že na trzích zavládne přesvědčení, že něco takového stojí za to podporovat," řekl Sands podle agentury Reuters. Šéf francouzské centrální banky Christian Noyer měnovou unii bránil a řekl, že euro by se mohlo v případě vyřešení dluhové krize stát hlavní světovou měnou. "Během deseti let možná bude euro jedničkou mezi světovými měnami," uvedl Noyer v článku listu Journal du Dimanche, který připomněl desetiletí od zavedení mincí a bankovek eura. "Jestliže zavedeme všechna rozhodnutí bruselského summitu, vyjdeme z krize silnější," řekl Noyer. Představitelé EU se 9. prosince dohodli zejména na návrzích zpřísněného dohledu nad rozpočty členských zemí eurozóny. O tom, že se euro stane hlavní světovou měnou, politici a centrální bankéři v EU nahlas snili v prvních letech po technicky úspěšném zavedení nové měny. Nikdo z nich však tehdy neupozornil na strukturální vady jednotné měny, které se přitom projevily už při první krizi. Dnes jsou tyto vady všeobecně známé, jak Journal du Dimanche doložil posledním průzkumem veřejného mínění - podle něho považuje zavedení eura za špatný nápad 50 procent Francouzů a schvaluje jej jenom 35 procent.~bur~bup~mak~eur
Skokan Koudelka byl v Ga-Pa osmý, vyhrál opět Schlierenzauer Garmisch-Partenkirchen (Německo) 1. ledna (ČTK) - Český skokan na lyžích Roman Koudelka obsadil v druhém dílu Turné čtyř můstků v německém Garmisch-Partenkirchenu osmé místo. Lukáš Hlava skončil třináctý, Jakub Janda šestnáctý. Vyhrál stejně jako v minulém závodu v Oberstdorfu Rakušan Gregor Schlierenzauer před svým krajanem a vedoucím mužem průběžného pořadí Světového poháru Andreasem Koflerem.~spo
Národní galerie v Praze chystá výstavu děl Jakuba Schikanedera Praha 2. ledna (ČTK) - Národní galerie v Praze (NG) bude návštěvníky v letošním roce lákat na rozsáhlou výstavu holandských malířských mistrů či na melancholické dílo malíře Jakuba Schikanedera. Milovníky krajin pak potěší únorová expozice věnovaná tvorbě Františka Kavána, prostor koncem roku 2012 dostane i rudolfínská grafika. Jako první se tento rok v prostorách Šternberského paláce uskuteční výstava zlatého věku holandského malířství (17. století), která bude jednou z nejrozsáhlejších a nejvýznamnějších výstav letošní sezony NG. "V Praze se představí reprezentativní zápůjčky z významných evropských galerií," uvedla k projektu mluvčí NG Eva Kolerusová. Podle informací ČTK by měla mít na místě prezentována i díla slavného nizozemského malíře Rembrandta van Rijna, které chtěla NG původně vystavit již koncem minulého roku. Kvůli nedostatku financí byl ale projekt nakonec odložen. Kvůli chystané rozsáhlé expozici je dokonce část paláce se sbírkou starého evropské umění od listopadu uzavřena. Naopak kvůli nevyhovujícímu technickému stavu bude od konce února nepřístupná stálá expozice Umění 19. století v klášteře sv. Jiří na Pražském hradě. Nový úhel pohledu na dílo známého českého krajináře poskytne výstava František Kaván symbolistní, dekadentní, která potrvá od poloviny února do května. "Ve Veletržním paláci v Praze proběhne na jaře 2012 velká bilanční přehlídka současného českého výtvarného umění od 80. let minulého století po dnešek," dodala Kolerusová s tím, že jarní a letní měsíce NG věnuje ikoně českého malířství přelomu 19. a 20. století - Jakubu Schikanederovi. Na podzim se pak zájemcům otevře velká bilanční výstava českého sochaře Huga Demartiniho a komorní expozice Grafika u dvora Rudolfa II. Nejúspěšnější výstavou NG se v uplynulém roce stal projekt Karel Škréta (1610 - 1674): Doba a dílo, který si nenechalo ujít přes 70.000 návštěvníků. O zhruba 10.000 lidí méně zhlédlo výstavu Monet-Warhol a více než 30.000 zájemců se pak přišlo podívat na společný výstavní projekt Národního památkového ústavu a NG - Rožmberkové, rod českých velmožů a jeho cesta dějinami.~kul
Brněnští otužilci zahájili nový rok tradičním křtem ve Svratce Brno 1. ledna (ČTK) - Brněnští otužilci dnes vstup do nového roku oslavili křtem v řece Svratce. Do ledové vody se ponořilo několik desítek plavců a ze břehu jejich rozplavbu a pohazování míčem sledovaly stovky lidí. Teplota vody i vzduchu se pohybovala několik stupňů nad nulou, podmínky tak podle plavců byly optimální. Někteří otužilci si dokonce po návratu na břeh z ledové lázně pochvalovali, jak je jim na vzduchu najednou i bez oblečení teplo. Novoroční otužilecký křest ve Svratce patří k tradičním brněnským akcím. I letos si část aktérů pro svůj výstup připravila vánoční rekvizity a převleky k pobavení diváků. Na hlavě jednoho z plavců byla maska s čertovskými rohy, jiný zvolil sobí parohy. K ideální novoroční atmosféře tak chyběl jen sníh. Poprašek, který v Brně v noci napadl, do odpoledne roztál. Diváci, kteří se na novoroční atrakci přišli podívat, zcela zaplnili břehy Svratky u zoologické zahrady i nedaleký most. Mnohým byla přes teplé oblečení v sychravém počasí větší zima než těm, kdo se ponořili do vody. Dejte si štamprličku nebo svařené víno, radili pořadatelé.~mag~spl~met
ČR se má více zaměřit na zaměstnanost starších lidí Brno 5. ledna (ČTK) - Česko by se ve strategii zaměstnanosti mělo více zaměřit na populaci starší 50 let. Jinak podle odborníků vzroste počet lidí závislých na sociálních dávkách do roku 2050 na dvojnásobek. Novinářům to dnes řekli odborníci z Masarykovy univerzity v Brně, kteří srovnali situaci v Česku s Finskem. Dnes zaměstnávání lidí nad 50 let v ČR není pro firmy příliš atraktivní. To by se ale mělo změnit. Odborníci dnes upozornili na některé výhody, které zaměstnávání starších lidí má. "Při používání praktických zkušeností mohou například využívat zkušenosti, které mladí nemají," uvedla vedoucí expertního týmu Milada Rabušicová. Na začátku loňského roku bylo v Česku zhruba 383.000 nezaměstnaných, z toho 90.000 lidí bylo starších 50 let. Dlouholeté výzkumy navíc vyvracejí, že starší lidé nemají dostatečný potenciál pro učení. Mezi zaměstnavateli podle odborníků funguje řada stereotypů. Situace na trhu práce se ale mění. "Nemůžeme se spoléhat na dosud rozšířené stereotypy," uvedla Rabušicová. Odborníci navrhli, aby firmy začaly v Česku prosazovat systém řízení zohledňující věk zaměstnanců, kterému říkají age management. Zahrnuje doporučení v oblastech jako je péče o zdraví, restrukturalizace pracovních míst, přizpůsobení organizace práce, řízení směn podle podnětů zaměstnanců a další. Podle vedoucího projektu Ilony Štorové může být pro ČR vzorem například Finsko, které situaci začalo řešit už před dvaceti lety. Severský stát v dlouhodobé studii řešil otázku jak dlouho lidé mohou pracovat a jaký je správný věk odchodu do důchodu. Výsledkem byla flexibilní hranice odchodu do důchodu, která je ve Finsku u každého zaměstnance individuální. "Podmínky jsou nastavené tak, aby co nejvíce osob setrvalo na pracovním trhu," uvedla Štorová. Například pokud lidé ve Finsku neodcházejí do důchodu v 63 letech, ale v 68, důchod jim narůstá o 22,5 procenta. "Započítá se také práce od 18 let, a tím jsou lidé motivováni pracovat už po studiích," uvedla Štorová. V Česku je podle odborníků tendence opačná. Ve školách zůstává stále více lidí, okamžik nástupu na trhu práce se oddaluje.~odb~sop
Skokan Koudelka byl v Ga-Pa osmý, vyhrál opět Schlierenzauer Garmisch-Partenkirchen (Německo) 1. ledna (ČTK) - Český skokan na lyžích Roman Koudelka obsadil v druhém dílu Turné čtyř můstků v německém Garmisch-Partenkirchenu osmé místo. Lukáš Hlava skončil třináctý, Jakub Janda šestnáctý. Vyhrál stejně jako v minulém závodu v Oberstdorfu Rakušan Gregor Schlierenzauer před svým krajanem a vedoucím mužem průběžného pořadí Světového poháru Andreasem Koflerem. Třetí místo obsadil Japonec Daiki Ito, který skočil v druhém kole ze všech nejdál, na značku 141,5 metru. Koudelka útočil na svém oblíbeném můstku na stupně vítězů. V prvním kole předvedl 136 metrů a po dopadu se hodně radoval, protože neměl problém porazit v duelu Slovince Petera Prevče. Koudelka byl čtvrtý a na medaili měl minimální ztrátu, ale v druhém pokusu mu skok o půl metru kratší nestačil. Janda předvedl v prvním kole 130 metrů a málem neustál dopad, navíc jeho soupeř ve dvojici Ito doletěl o osm a půl metru dál. Janda se nakonec dostal mezi pětici šťastlivců, kteří postoupili jako poražení, a v druhém kole se posunul za skok 131,5 metru. Hlava v prvním skoku nestačil se 127,5 metru na Rusa Dmitrije Vasiljeva, přesto stejně jako Janda patřil mezi postupující. Ve finálovém kole doletěl na 135 metrů. Jan Matura ve svém prvním závodu na Turné prohrál s Němcem Michaelem Neumayerem a obsadil 35. místo.~spo
Londýnský bílý cukr č.5-zahájení-10:39; 5.~bur~buk
Průzkum: Trh s bydlením loni v Česku mírně klesl Praha 3. ledna (ČTK) - Tuzemský trh s byty a rodinnými domy se z hlediska marží prodejců loni snížil zhruba o tři procenta na přibližných pět miliard korun. Na trhu ale panují obavy z vývoje v roce 2012. Vyplývá to z dnes zveřejněného průzkumu společnosti MindBridge Consulting pro realitní síť RE/MAX Česká republika. Pesimistické scénáře předpovídající hlubší propad trhu se v roce 2011 nenaplnily, uvedl výkonný ředitel a prezident společnosti RE/MAX ČR David Krajný. "Trh poklesl pouze přibližně o tři procenta oproti očekávaným deseti až 15 procentům a některé segmenty se těšily i oživení," sdělil šéf sítě. Na loňský pokles trhu měl podle průzkumu hlavně vliv nižší počet prodejů. Z menší části se na poklesu hodnoty marží podílelo také zlevňování nemovitostí. Obchody s byty a domy uskutečněné prostřednictvím realitních kanceláří klesly v roce 2011 podle marží o 2,2 procenta na 2,7 miliardy korun. Mimo "realitky" se loni uskutečnily transakce, které MindBridge Consulting z hlediska marží ocenila na 2,3 miliardy korun.   Na českém trhu s nemovitostmi na bydlení panují obavy z vývoje v letošním roce. Banky budou podle MindBridge Consulting pravděpodobně přísněji posuzovat žádosti o hypotéky, lidé budou mít kvůli vládním reformám míň peněz na utrácení.~sta~obo
Čína loni zůstala největším trhem pro primární nabídky akcií Šanghaj 4. ledna (ČTK) - Čína loni zůstala největším světovým trhem pro primární nabídky akcií (IPO), i když celkové finance získané z nabídek meziročně prudce klesly kvůli nejisté ekonomické situaci po celém světě. Zpráva poradenské firmy PricewaterhouseCoopers (PwC) je dalším potvrzením toho, že se finanční síla přesouvá ze západu na východ, uvedla dnes agentura Reuters. Čínské firmy získaly loni při primární nabídce akcií na trzích v Šanghaji a Šen-cen celkem 286,1 miliardy jüanů (898,7 miliardy Kč). To bylo o 41 procent méně než v roce 2010. I přes vysoký propad Čína předstihla Spojené státy a Hongkong. V přepočtu na čínskou měnu firmy v Hongkongu z IPO získaly 220,7 miliardy jüanů a v USA byla hodnota trhu 224,3 miliardy jüanů, uvedla PwC. PwC odhaduje, že letos zůstane hodnota čínského trhu IPO na zhruba stejné úrovni jako loni. Má se pohybovat v rozmezí 270 až 300 miliard jüanů, přestože akciové trhy čekají problémy, jako slabý zájem investorů a nestabilita cen. "Mnoho čínských firem se připravuje na primární nabídku akcií a čeká na správný čas pro vstup na veřejný trh," uvedl Frank Lyn z PwC. Největší zájem letos čeká u firem z oblasti průmyslu, maloobchodu, spotřebního zboží a služeb, ale také finančních služeb. Podle počtu emisí se v Číně loni uskutečnilo 282 primární nabídek, což bylo o téměř pětinu méně než před rokem. Akciový trh kvůli nejisté ekonomické situaci a dluhové krizi v eurozóně klesl o 22 procent. Mnoho firem proto odložilo nabídky nebo snížilo cílové částky, které chtěly z nabídky získat. Zhruba 27 procent nových firem na burze pak loni první obchodní den zažilo pokles pod cenu stanovenou pro primární nabídku. Čína byla světovou jedničkou již v roce 2010. Tehdy se počet nabídek více než ztrojnásobil na 349 a částka získaná z nabídek více než zdvojnásobila na 488,3 miliardy jüanů.~bur
Ve zlínském úřadu práce se dnes ráno tvořily fronty Zlín 2. ledna (ČTK) - V budově zlínského úřadu práce se dnes ráno tvořily fronty. Asi hodinu museli čekat zejména lidé žádající dávky hmotné nouze a dávky pro zdravotně postižené. Tuto agendu ode dneška převzaly úřady práce od radnic. Uchazečů o zaměstnání nepřišlo ráno nijak výrazně více, řekla ČTK mluvčí krajské pobočky úřadu práce ve Zlíně Miriam Majdyšová. Fronty žadatelů o dávky se rozptýlily zhruba po hodině, poté již úředníci zvládli odbavovat klienty průběžně. Kolem poledne byl v prostorách úřadu již standardní počet klientů. "Nečekal jsem nijak extrémně dlouho, myslel jsem, že to bude horší, jak se o těch změnách všude mluvilo," řekl ČTK třiatřicetiletý uchazeč o zaměstnání ze Zlína. Na nápor klientů se podle Majdyšové úřad připravil, po chodbách se pohybují zaměstnanci a pomáhají lidem, orientaci usnadňují také výrazné informační tabule. "Jsme připraveni zabezpečit více pracovníků, pokud by bylo třeba," uvedla Majdyšová s tím, že úřad byl informován o výzvě rady postižených, aby lidé s handicapem šli 4. ledna do úřadů práce a podali tam hromadně své žádosti o příspěvek na mobilitu a tím protestovali proti změně vyplácení dávek. "Pokud počet lidí přesáhne únosnou míru, je nutné počítat s tím, že se budou tvořit fronty a ti lidé, kteří přijdou, budou muset čekat," řekla Majdyšová. Problém by to mohl být zejména pro vážně zdravotně postižené, kteří si nebudou například mít kde sednout, dodala. Část sociální reformy, která ode dneška začíná v Česku platit, mění rodičovskou, příspěvky pro postižené i pravidla pro nezaměstnané. Všechny dávky a podpory budou vyplácet jen úřady práce. Přebírají tak část agendy i 1600 úředníků od radnic. Zatímco podle ministerstva práce mají kroky vést ke zjednodušení a zlepšení situace i k úsporám výdajů za administrativu, podle odborů a opozice jsou to v podstatě jen škrty a šetření.~sop
Arabské jaro stojí ekonomiku regionu miliardy Káhira/Rijád 1. ledna (ČTK) - Takzvané arabské jaro stálo regionální ekonomiku podle odhadů Ligy arabských států (LAS) bezmála 60 miliard eur (zhruba 1,5 bilionu korun). Saúdskoarabskému listu Al-Iktisadíja to v sobotu řekl zástupce ligy Muhammad Tuvajrí, který má v této organizaci na starosti hospodářskou problematiku. Suma ekonomických ztrát podle něj bude nadále růst, protože investoři opustili neklidné oblasti a v těch se množí stávky, citovala Tuvajrího agentura DPA. Právě země, v nichž hromadné lidové protesty vedly ke svržení tamních režimů, jsou podle Tuvajrího nadále nadále nestabilní a nepřitažlivé pro investory. V roce 2011 byli svrženi dlouholetí vládci v Tunisku, Egyptě a Libyi.~pol~mak
Výsledky 19. kola anglické fotbalové ligy Anglická fotbalová liga - 19. kolo: West Bromwich - Everton 0:1 (87. Anichebe), 16:00 Sunderland - Manchester City. Tabulka:   1.	Manchester City	18	14	3	1	53:15	45	2.	Manchester United	19	14	3	2	49:17	45	3.	Tottenham	18	12	3	3	35:20	39	4.	Arsenal	19	11	3	5	35:26	36	5.	Chelsea	19	10	4	5	37:24	34	6.	Liverpool	19	9	7	3	24:15	34	7.	Newcastle	19	8	6	5	26:25	30	8.	Stoke	19	7	5	7	20:30	26	9.	Everton	18	7	3	8	19:20	24	10.	Aston Villa	19	5	8	6	22:24	23	11.	Norwich	19	5	7	7	28:34	22	12.	West Bromwich	19	6	4	9	19:27	22	13.	Fulham	19	4	8	7	20:25	20	14.	Swansea	19	4	8	7	18:23	20	15.	Sunderland	18	4	6	8	22:22	18	16.	Wolverhampton	19	4	5	10	21:34	17	17.	QPR	19	4	5	10	18:33	17	18.	Wigan	19	3	6	10	17:37	15	19.	Blackburn	19	3	5	11	28:41	14	20.~spo
Fotbalový reprezentant Rajnoch bude hrát za Sivasspor Praha 2. ledna (ČTK) - Fotbalový reprezentant Jan Rajnoch bude hrát za turecký Sivasspor, kam míří z Ankaragücü. V novém působišti podepsal třicetiletý obránce podle tureckých médií smlouvu na 2,5 roku. V Ankaragücü skončilo jeho angažmá po dvou letech, poté co Rajnoch podal výpověď kvůli nevyplácené mzdě, a do Sivassporu tak zamířil jako volný hráč zadarmo. V Sivassporu, jedenáctém týmu ligové tabulky, doplní českou kolonii. V klubu totiž od léta působí bývalý záložník pražské Slavie Milan Černý, už před rokem tam z Plzně přestoupili obránci Jakub Navrátil s Tomášem Radou. Když Rajnoch skončil v Ankaragücü, spekulovalo se o jeho možném návratu do české ligy. Nakonec dal přednost setrvání v turecké lize. V Ankaragücü své působení stejně jako Rajnoch ukončil i další český krajánek Jaroslav Černý. O jeho dalším angažmá se nyní jedná.~spo
Avízo, 4.1.: Schůze vlády. Na programu mimo jiné: Praha - 09:00 Schůze vlády. Na programu mimo jiné: - novela zákona na ochranu zvířat proti týrání; - návrh věcného záměru o katastru nemovitostí (katastrální zákon); - soubor Rámcových pozic k návrhům nařízení pro fondy Společného strategického rámce EU pro období 2014-2020; - informace o jednání o návrhu na sjednání nové dohody mezi ČR a USA o vzájemné podpoře a ochraně investic; - rozpočet účtu České televize pro využití výnosu z reklam na rok 2012; Kompletní program na www.vlada.cz. Místo: Úřad vlády, nábřeží E. Beneše 4, Praha 1 Pramen: tiskový odbor úřadu vlády, e-mail: tiskovy.odbor@vlada.cz, www.vlada.~den~mak~for~pol~pod
Avízo, 11.1.: Pravidelná TK po zasedání ostravské rady. Ostrava - 10:30 Pravidelná TK po zasedání ostravské rady. Místo: Magistrát, Prokešovo náměstí 8 Pramen: mluvčí magistrátu Andrea Vojkovská, tel.~den~pol~pod
Klaus jmenoval dvanáct nových soudců Praha 3. ledna (ČTK) - Prezident Václav Klaus dnes na Pražském hradě jmenoval 12 nových soudců obecných soudů. Ministerstvo spravedlnosti plánovalo jmenování této menší skupiny nových soudců už koncem minulého roku, došlo na něj ale až nyní. Naposledy Klaus jmenoval dvacet soudců 21. listopadu. Zopakoval tehdy, že soudcovský sbor by se již neměl příliš rozšiřovat. Ministr spravedlnosti Jiří Pospíšil (ODS) ale avizoval, že chce ještě malou skupinu nových soudců prezidentovi ke jmenování navrhnout. "Já vím dobře, že jste opožděná sestava roku 2011, takže jste přišli o dva týdny vašeho soudcování, ale chtěl bych vám opravdu popřát, abyste se tohoto nelehkého úkolu zhostili s maximální úspěšností," řekl dnes Klaus. Prezident rostoucí počet soudců dlouhodobě kritizuje. Už loni v červenci zdůraznil, že tabulky určující počty soudců jsou téměř naplněny, a jejich počet by se proto neměl dále zvyšovat. I ministr spravedlnosti loni dal najevo, že noví soudci by měli dále nastupovat jen v souvislosti s přirozenou obměnou soudcovského stavu. Česko je podle něj v jiné situaci než v minulosti, kdy bylo cílem naplnit volná soudcovská místa a prezident jmenoval až kolem stovky soudců ročně.~for~pol~pod~zak
Olomouc začala přípravu i s Podaným, v úterý se má připojit Ordoš Olomouc 2. ledna (ČTK) - Jediná nová posila Jakub Podaný ze Sparty, který přišel jako první část kompenzace za trenéra Václava Jílka, se objevil na dnešním úvodním novoročním tréninku fotbalistů Olomouce. Už v úterý by se však do přípravy měl zapojit i útočník Michal Ordoš, vracející se z hostování v rakouském Kapfenbergu. Staronový olomoucký trenér Petr Uličný, který má patnáctý tým podzimní tabulky dovést k záchraně, zahájil přípravu s kádrem čítajícím 28 mužů. Do něj se z hostování v Ostravě vrátil stoper Pavel Dreksa, z druhé ligy brankář Martin Blaha (Opava), záložník Martin Šindelář (Sokolov) a útočníci Václav Vašíček (Znojmo), Martin Pospíšil (Třinec) a Václav Tomeček (Brno). Jedinou "čistokrevnou" posilou je zatím levý krajní záložník Podaný, ale nebude sám. Ze Sparty by měli přijít ještě další dva hráči, kteří se nevejdou do základního kádru, a už nyní se spekuluje, že jedním z nich by mohl být slovenský středopolař Peter Grajciar. Na nejlepší cestě je i předčasný návrat krále ligových střelců ze sezony 2009/10 Ordoše z hostování v Kapfenbergu. "Ordoše jsme stáhli z Rakouska, zítra by měl být v tréninkovém procesu. Přijde, do patnáctého ledna, jeden hráč ze Sparty. A dělám všechno pro to, aby přišel ještě jeden střední útočník, abychom měli nějakou alternativu," uvedl pro oficiální klubový web sportovní ředitel Sigmy Jan Gottvald. Naopak letenský klub jeví zájem o talentovaného útočníka Tomáše Přikryla. "Je tady nabídka ze Sparty, co se týká Přikryla. Ale to je na rozhodnutí vedení klubu, do jaké míry to bude akceptovat," dodal Gottvald. Z podzimního kádru zatím Olomouci schází dlouhodobě zraněný útočník Jakub Petr, brazilský záložník Rossi se po návratu z vlasti zapojí stejně jako Ordoš v úterý. Před odjezdem na herní soustředění do Turecka 30. ledna by měl být kádr zúžen zhruba na dvaadvacet jmen.~spo
V libereckých mateřinkách od ledna přibyly čtyři desítky míst Liberec 2. ledna (ČTK) - Kapacita městských mateřských škol v Liberci je od začátku letošího roku vyšší. Pro děti předškolního věku je nově k dispozici 41 míst a dalších 17 jich vznikne za měsíc. ČTK o tom dnes informoval náměstek liberecké primátorky Kamil Jan Svoboda (Liberec občanům). Míst v městských školkách je nyní v Liberci díky stavebním úpravám budov celkem 2978. Kapacita Mateřské školy Delfínek se zvýšila o 26 míst na 76. Na odloučeném pracovišti mateřské školy Klášterní v Husově ulici přibylo míst deset a nově je jich 184. Mateřinka U Bertíka jich má nově o pět víc, a to rovných 100. Od 1. února by měla být nová místa ve školce Jablůňka. Kapacita vzroste z 95 na 112. "Spolu s 16 mateřskými školami jiných zřizovatelů nabídne město Liberec rodičům pro jejich děti již cirka 3324 míst. Ve školkách zřizovaných městem jich najdou od února 2995," uvedl náměstek. Připomněl, že tři místa loni v říjnu vznikla i v liberecké Mateřské škole Ostašovská. Na velký zájem rodičů o předškolní péči se v poslední době snaží reagovat hodně radnic měst v Libereckém kraji. Novou školku, která umožní uspokojovat zvýšenou poptávku, loni otevřeli například v Mimoni na Českolipsku. Místa přibudou také v České Lípě, kde vznikne nová budova Mateřské školy Pastelka. Ta nahradí dosavadní, kterou čeká kvůli špatnému stavu demolice. Počet míst se zvýší z 84 na 100. Waldorfskou školku se letos chystají stavět i v Turnově. Má nahradit budovu, která už dosloužila. V Raspenavě na Liberecku na podzim začali stavět novou budovu školky místo té, kterou zničily předloňské ničivé záplavy.~sko~pol~pod
Vláda schválila věcný záměr nového katastrálního zákona Praha 4. ledna (ČTK) - Vláda dnes přijala návrh věcného záměru nového katastrálního zákona, který si vyžádá připravovaná změna občanského zákoníku. ČTK to sdělil zdroj obeznámený s jednáním kabinetu. Nový zákon má například rozšířit počet věcných práv zapisovaných do katastru, nově definuje také nemovitost. Vláda má návrh zákona schvalovat ve druhém čtvrtletí letošního roku tak, aby nový předpis mohl nabýt účinnosti shodně s novým občanským zákoníkem 1. ledna 2013. "Jedná se o změny takového rozsahu, že na ně nelze reagovat pouhou novelizací dosavadních katastrálních předpisů, ale musí být přijat nový katastrální zákon, který se obsahu nového občanského zákoníku přizpůsobí," uvedlo ministerstvo zemědělství v předkládací zprávě. Problematiku katastru nemovitostí, dosud uspořádanou dvěma zákony, má do budoucna upravovat jeden zákon. Nový katastrální zákon má nahradit současný zákon o katastru nemovitostí a zákon o zápisech vlastnických a jiných věcných práv k nemovitostem. Chystané legislativní změny mají vnést na realitní trh více jistoty, uvedl již dříve předseda Českého úřadu zeměměřického a katastrálního Karel Večeře. Zatímco nyní je možné zápis v katastru soudně zpochybnit, nová úprava bude počítat s takzvanou materiální publicitou. To znamená, že zápis v katastru bude mít přednost před skutečností a každý se bude moci na údaje v katastru plně spolehnout. V katastru se v souladu s chystaným novým občanským zákoníkem nově objeví také skutečnosti, které se dosud nezapisovaly. Nepovinně se bude moci do katastru zapsat například nájem.~sta~zak~pol~pod~for
Experti: Projev nebyl moc kontroverzní, patřil ke slabším Praha 1. ledna (ČTK) - Novoroční projev prezidenta Václava Klause nebyl v porovnání s jinými řečmi hlavy státu příliš kontroverzní, shodli se dnes politologové Tomáš Lebeda a Petr Just. Lebeda ČTK řekl, že prezident upozorňoval i na to, co je v zemi dobré. Projev Lebedu nijak zvlášť nepřekvapil. Justa naopak překvapil, a to právě tím, že Klaus nemluvil útočně nebo příliš kriticky a že se snažil dodat optimismus v pesimistických předpovědích. Politoložka Vladimíra Dvořáková ČTK řekla, že Klausův dnešní proslov byl sice profesionálně sestavený, ale patří k jeho nejslabším. Chyběla jí v něm nosná myšlenka nebo vize. Klaus se také podle ní preventivně vymezil vůči aktivitám občanské společnosti.~for~pol~pod
Avízo, 12.1.: TK k módní přehlídce "Made in Jablonec 2012" a... Jablonec n.N. - 17:00 TK k módní přehlídce "Made in Jablonec 2012" a informacím o práci Svazu výrobců skla a bižuterie. V 19:00 módní přehlídka (velký sál). Fototermín pro focení vybraných modelů je ve 14:00. Akreditace na e-mail: jana.surova@msb-jablonec.cz nebo tel.: 483 369 013. Místo: Eurocentrum, zasedací místnost Pramen: za pořadatele Jana Šůrová, tel.: 483 369 013, e-mail: jana.surova@msb-jablonec.~den~mag~mix
Upozornění, 4.1.: TK ČSSD. Téma: církevní restituce, dotace EU... Praha - 15:30 TK ČSSD. Téma: církevní restituce, dotace EU pro ministerstvo školství a lidská práva. Zúčastní se místopředseda strany Jiří Dienstbier, stínový ministr školství Marcel Chládek a stínová ministryně pro lidská práva a rovné příležitosti Michaela Marksová-Tominová.~pol~pod~prg
Soud bude řešit údajný podvod v investičním fondu Progres Invest Hradec Králové 3. ledna (ČTK) - Krajský soud v Hradci Králové by měl dnes znovu začít řešit údajné podvody v kauze investičního fondu Progres Invest. Hradecký soud Vladimíra Michka a Pavla Dvořáka potrestal již v roce 2006 několikaletým vězení. Vrchní soud však verdikt zrušil a rozhodl o vrácení věci k došetření, následně byla v kauze podána nová obžaloba, řekl ČTK mluvčí hradeckého soudu Aleš Korejtko. Hlavní líčení je u hradeckého soudu naplánované na dnešek a na 5. ledna. Podle původní obžaloby majitelé firmy Progres Invest pod slibem až dvacetinásobného zhodnocení peněz vylákali v polovině 90. let od nejméně 21.000 lidí zhruba půl miliardy korun. Zakladatel firmy Vladimír Michek, který byl souzen jako uprchlý, za to u hradeckého soudu dostal devítiletý trest vězení, další spoluzakladatel Pavel Dvořák 6,5 roku. Dvořák se před soudem hájil tím, že o finanční situaci společnosti neměl přesné informace, a tvrdil, že činnost firmy podle něj byla právně v pořádku. Firma Progres Invest, která působila po celé republice, se zhroutila na podzim 1997 a v únoru 1998 ji královéhradecký krajský soud poslal do konkurzu.~zak
Policie uzavřela vyšetřování postřelení dvou bezdomovců v Brně Brno 3. ledna (ČTK) - Kriminalisté uzavřeli vyšetřování případu postřelení dvou bezdomovců, které se stalo loni v červnu v podchodu pod hlavním železničním nádražím v Brně. Málem skončilo jejich smrtí. Odehrálo se při sporu o bagetu, kdy je střelil do břicha sedmadvacetiletý muž z Velkého Meziříčí. Nyní mu za dvojnásobný pokus vraždy hrozí až 20 let vězení, řekla dnes ČTK mluvčí policie Petra Vedrová. Kriminalisté již předali trestní spis ke kauze státnímu zastupitelství, které pravděpodobně podá v nejbližších dnech k brněnskému krajskému soudu návrh obžaloby. Podezřelý byl dopaden několik dní po činu. Nyní čeká na zahájení procesu ve vazbě.   Spor mezi mužem a bezdomovci vznikl, když si koupil bagetu. Dvojice jej začala obtěžovat. Když naznačili, že by se muž mohl o jídlo rozdělit, bageta upadla na zem a vznikla potyčka. V ní muž vytáhl svoji legálně drženou zbraň. Podle spisu pak bezdomovce střelil do břicha. Muži přežili jen díky neprodlenému převozu do nemocnice a okamžité operaci. Nakolik si pachatel uvědomoval, že může bezdomovce usmrtit, to by mělo vyplynout ze znaleckých posudků při soudním procesu.~zak
Jaderné elektrárny ve Francii a na Slovensku jsou bezpečné Bratislava/Paříž 3. ledna (ČTK) - Jaderné elektrárny na Slovensku a ve Francii obstály v zátěžových testech, které měly zhodnotit jejich odolnost při případné nehodě, zemětřesení, povodních a dalších mimořádných událostech. Oznámily to dnes slovenský a francouzský úřad pro jadernou bezpečnost. Slovensko provozuje čtyři jaderné reaktory a Francie 58. Analýza odolnosti jaderných elektráren v Evropské unii přichází po neštěstí v japonské elektrárně Fukušima v březnu 2011 po zemětřesení a následné ničivé cunami. EU se v reakci na neštěstí dohodla, že prozkoumá 143 reaktorů v regionu, aby ujistila, že evropská jaderná zařízení jsou připravena na nečekané události. Slovensko provozuje po dvou reaktorech v jaderných elektrárnách Mochovce a Jaslovské Bohunice. Další dva reaktory v Mochovcích se staví a mají být dokončené v letech 2012 a 2013. Slovenské testy zahrnovaly analýzu nečekaných událostí, jako zemětřesení, povodeň, výpadek proudu, dlouhodobé přerušení dodávek vody a dlouhodobé výpadky dalších systémů kontroly. Úřad dodal, že v reakci na zkoušky pouze podnikl další bezpečnostní opatření, jako zvýšil počet záložních naftových generátorů a rozhodl o zakoupení ručních, přenosných pump pro případ povodní. Francie a Slovensko jsou ze zemí EU nejvíce závislé na výrobě jaderné energie. Energie z jádra v obou zemích tvoří více než 50 procent jejich produkce elektřiny, napsala agentura Reuters. Český Státní úřad pro jadernou bezpečnost (SÚJB) v pondělí oznámil, že předal Evropské komisi národní zprávu o bezpečnostním stavu českých jaderných elektráren Temelín a Dukovany. Hodnocení elektráren neodhalilo žádnou bezpečnostní vadu, která by vyžadovala neodkladné řešení.~ene
Vltava-Labe-Press snížila v roce 2010 ztrátu na 96 milionů Kč Praha 3. ledna (ČTK) - Společnost Vltava-Labe-Press (VLP), která v Česku vydává regionální noviny pod značkou Deník, snížila v roce 2010 ztrátu na 95,8 milionu korun z 302 milionů v předchozím roce. Vyplývá to z výsledků hospodaření uložených ve Sbírce listin, informoval server  "Akcionář považuje dceřinou společnost Vltava-Labe-Press za klíčový prvek konsolidačního celku Verlagsgruppe Passau a počítá s podporou společnosti i do budoucna,” uvádí se podle serveru ve výsledcích hospodaření VLP za rok 2010. Vlastník VLP zároveň konstatoval, že do budoucna očekává snižování kumulované ztráty. Na předloňském snížení propadu se podle serveru podepsaly zejména úspory v nákladech. Tržby VLP se předloni meziročně snížily na 1,233 miliardy z 1,414 miliardy korun. VLP patří pod německou společnost Verlagsgruppe Passau GmbH Axela Diekmanna. V Česku vydává 94 regionálních titulů, z toho 71 regionálních deníků a 23 týdeníků. Vydavatelství má zhruba 1200 stálých zaměstnanců. V roce 2008 společnost VLP vykázala ztrátu 186 milionů korun.~med~efm
Pondělní protesty v Maďarsku jsou prý důkazem demokracie v zemi Budapešť 3. ledna (ČTK) - Pondělní tisícová demonstrace proti nové ústavě v Maďarsku dokazuje, že země je demokratickým státem. V maďarských médiích to podle serveru sme.sk dnes prohlásil mluvčí maďarského prezidenta Péter Szijjártó. Zpochybnil zároveň tvrzení organizátorů pondělního protestu, podle nichž nesouhlas s kontroverzním novým základním zákonem země před budovu opery v Budapešti přišlo vyjádřit skoro 100.000 lidí. Podle Szijjártóa se protestní akce zúčastnilo nejméně pět, nejvíce však osm tisíc lidí. "Zřejmě ani oni to nemysleli vážně, že jich bylo 100.000. Střízlivější odhady hovoří o 5000 až 8000 účastníků," uvedl podle serveru deníku Sme Szijjártó v maďarské veřejnoprávní televizi. Nová ústava je podle něj důležitým mezníkem v obnově země, která je úkolem vlády. Důležité přitom prý je, aby každý mohl vykonávat svou práci. "Včerejší (pondělní) události dokázaly, že Maďarsko je svobodným a ústavním státem," citoval prohlášení Orbánova mluvčího v soukromé maďarské televizi TV2 server bloomberg.com. Nový základní zákon, který prosadila pravicová vláda Viktora Orbána, například zvyšuje státní kontrolu nad justičním systémem a centrální bankou. Ústavní dodatky týkající se ekonomiky včetně omezení nezávislosti centrální banky již dříve kritizoval Brusel. Obavy o směřování maďarské demokracie vyjádřila také americká ministryně zahraničí Hillary Clintonová. Znepokojení s děním v zemi dnes vyjádřil šéf francouzské diplomacie Alain Juppé, podle jehož názoru je v Maďarsku nyní "problém" a je povinností Evropské komise ověřit, zda nové maďarské ústavní dokumenty respektují právní stát a základní demokratické hodnoty. "Je tu nyní problém a my vyzýváme Evropskou komisi, aby podnikla kroky nezbytné k tomu, aby byly tyto základní principy respektovány všude, včetně Maďarska," řekl podle agentury AFP.   Před maďarskou státní operou, kde se v pondělí konal slavnostní koncert u příležitosti zavedení nové ústavy, demonstranti mimo jiné žádali i odstoupení Orbána. Zbytek demonstrujících se podle sme.sk rozešel po ukončení povolené manifestace krátce po 23:00. Policie předvedla jednoho člověka, který údajně ignoroval pokyny policie. K jiným narušením veřejného pořádku prý nedošlo.~for~pol
ČLK varuje před omezením péče, pacienti výhrady ale nemají Praha 5. ledna (ČTK) - Lékařská komora dnes varovala, že určení dostupnosti zdravotní péče, jak je navrhuje ministerstvo zdravotnictví, je prvním krokem k omezení sítě, a tím i péče o nemocné. Pacientské organizace ale podle zjištění ČTK proti návrhu nejsou. Lékaři se v názorech liší, zdravotní pojišťovny možnost měnit síť zdravotnických zařízení vítají. Text vládního nařízení je ve fázi připomínek, platit má od ledna 2013. "Představenstvo lékařské komory považuje návrh za přípravu právní opory pro redukci sítě smluvních partnerů zdravotních pojišťoven a pro snížení dostupnosti péče hrazené z veřejného pojištění. Jako pro pacienty potenciálně nebezpečný jej zcela zásadně odmítá," řekl dnes ČTK prezident komory Milan Kubek. Podle návrhu by se pacient měl dostat k praktickému lékaři, zubaři či do lékárny do 40 minut jízdy autem. Na náhradu kyčelního kloubu by neměl čekat déle než 78 týdnů, na operaci šedého zákalu maximálně 26 týdnů. Zajistit, aby nebyly lhůty překračovány, by měly zdravotní pojišťovny. Dojezdové doby se v nové verzi návrhu prodloužily oproti první verzi, kterou dalo ministerstvo k připomínkám loni v listopadu. Podle Kubka se tím plánovaná dostupnost pro pacienty ještě zhoršila. Podle šéfky Koalice pro zdraví Jany Petrenko ale dávají navržené dojezdové doby rozumnou rezervu, aby péče určitě byla poskytnuta. "Dojezdové doby nikdo nepsal se stopkami, aby je kontroloval, ale kdyby se kontrolovaly, tak aby byly v rámci možností co nejlepší a zároveň realistické," řekla Petrenko ČTK. "Je to celé nesmysl. V sousedním Německu to funguje na kilometry v daném okruhu, kdy pojišťovna péči uhradí. Pokud pacient jede dál, péči si uhradí sám," řekl ČTK pediatr Milan Kudyn. Viceprezident Svazu zdravotních pojišťoven Vladimír Kothera potvrdil ČTK, že při stanovení dojezdových dob se vychází z ekonomických možností pojišťoven i smluvní sítě. "Máme tendenci, aby současná síť se už nerozšiřovala. Dáme připomínky, aby dojezdové doby odpovídaly potřebným změnám v síti zařízení," uvedl. K možnosti stanovit dojezdnost jako okruh v počtu kilometrů dodal, že centrům specializované péče dávají pojišťovny spádové oblasti do smluv.~zdr~for~pol~pod
Avízo, 4.1.: Schůze vlády. Na programu mimo jiné: Praha - 09:00 Schůze vlády. Na programu mimo jiné: - návrh zákona o zmírnění některých majetkových křivd způsobených církvím a náboženským společnostem v době nesvobody, o vypořádání majetkových vztahů mezi státem a církvemi a náboženskými společnostmi a o změně zákona o majetkovém vyrovnání s církvemi a náboženskými společnostmi - analýza účinnosti zákona o svobodném přístupu k informacím - národní strategie ochrany práv dětí - rozbor financování nestátních neziskových organizací z veřejných rozpočtů v roce 2010 - návrh postupu při uskutečnění aktualizované Koncepce integrace cizinců - Společné soužití v roce 2012 - optimalizace vojenských újezdů - zpráva o plnění Národního akčního plánu k transformaci a sjednocení systému péče o ohrožené děti na období 2009 - 2011   - stanovení výše příspěvku obci na úhradu nákladů vynaložených v souvislosti s azylovým zařízením na jejích území pro rok 2012 - návrh na změnu Statutu Rady vlády ČR pro záležitosti romské menšiny - návrh na uskutečnění pracovní návštěvy předsedy vlády ve Francii ve dnech 5. - 6. ledna 2012 - vyhodnocení Národního programu snižování emisí ČR k roku 2011 - informace o stavu a postupu strategických investičních projektů ministerstva zdravotnictví   - informace o plnění úkolů vyplývajících z Návrhů opatření k řešení problematiky diváckého násilí - analýza metodiky práce Agentury pro sociální začleňování v romských lokalitách a přínos jejího působení - zpráva o přípravě zjišťování výsledků vzdělávání v 5. a 9. ročníku základního vzdělávání   - informace o výsledku prověření možnosti zefektivnění provozu Národní technické knihovny - výroba a dodání strojově čitelných diplomatických a služebních pasů ČR s biometrickými údaji uloženými v bezkontaktním čipu na období 2012-2015 Kompletní program na www.vlada.cz. V 08:55 fototermín. Čas TK bude upřesněn. Místo: Úřad vlády, nábřeží E. Beneše 4, Praha 1 Pramen: tiskový odbor úřadu vlády, e-mail: tiskovy.odbor@vlada.cz, www.vlada.~den~for~pol~pod
Avízo, 4.1.: Schůze vlády. Na programu mimo jiné: Praha - 09:00 Schůze vlády. Na programu mimo jiné: - novela zákona na ochranu zvířat proti týrání; - návrh věcného záměru o katastru nemovitostí (katastrální zákon); - soubor Rámcových pozic k návrhům nařízení pro fondy Společného strategického rámce EU pro období 2014-2020; - informace o jednání o návrhu na sjednání nové dohody mezi ČR a USA o vzájemné podpoře a ochraně investic; - rozpočet účtu České televize pro využití výnosu z reklam na rok 2012; Kompletní program na www.vlada.cz. V 08:55 fototermín. Čas TK bude upřesněn. Místo: Úřad vlády, nábřeží E. Beneše 4, Praha 1 Pramen: tiskový odbor úřadu vlády, e-mail: tiskovy.odbor@vlada.cz, www.vlada.~den~mak~for~pol~pod
Nejlepším fotbalovým tvůrcem hry je podle IFFHS znovu Xavi Wiesbaden (Německo) 3. ledna (ČTK) - Nejkreativnějším fotbalistou je podle Mezinárodní federace fotbalových historiků a statistiků (IFFHS) počtvrté za sebou Xavi Hernández z Barcelony. Katalánský celek v hlasování o nejlepšího tvůrce hry zcela dominoval, za Xavim skončili na druhém a třetím místě jeho spoluhráči Lionel Messi a Andrés Iniesta. Nejlepší desítku navíc uzavřel další barcelonský záložník Cesc Fábregas. Trojí zastoupení má v nejlepší desítce Real Madrid v podobě Mesuta Özila (4. místo), Cristiana Ronalda (5.) a Xabiho Alonsa (8.). Inter Milán reprezentují Wesley Sneijder (7.) a Diego Forlán (9.). Jednatřicetiletý Xavi patří ke klíčovým postavám Barcelony i španělské reprezentace, většina ofenzivních akcí začíná právě u něj. V uplynulém roce si sice v lize připsal "pouze" 11 asistencí, zatímco Messi měl v minulé sezoně 18 asistencí a v této jich má na kontě sedm, ovšem právě Xavi rozjíždí většinu akcí. V hlasování členských zemí IFFHS získal Xavi 232 bodů a překonal tak svůj loňský rekord, který byl o devět bodů nižší. Během šesti ročníků ankety vyhrál Xavi počtvrté. Před ním se radovali v roce 2007 Brazilec Kaká a rok dříve legendární Francouz Zinédine Zidane.~spo
McDonald's bude v Hongkongu zdražovat, Starbucks zase v USA Hongkong/New York 4. ledna (ČTK) - Americký řetězec restaurací s rychlým občerstvením McDonald's v Hongkongu zvyšuje ceny, čímž se snaží reagovat na růst provozních nákladů. V průměru zdraží o 2,3 procenta. Není ale jediným americkým řetězcem, který se rozhodl zdražit: na vybraných místech v USA zvýší ceny i kavárenský řetězec Starbucks. "McDonald's v Hongkongu čelí značnému inflačnímu tlaku v souvislosti se zdražováním nájmů, veřejných služeb i nákladů na suroviny," řekla mluvčí tamní pobočky McDonald's Helen Cheung. V Číně ale McDonald's nechává podle agentury Reuters ceny beze změn. Inflace v Hongkongu v listopadu činila 5,7 procenta, celkové náklady na potraviny se meziročně zvýšily o 8,2 procenta. Například jen vepřové maso zdražilo o 22,6 procenta, cena hovězího se zvýšila o 17,6 procenta. V Číně je situace obdobná. Starbucks informoval, že ceny zvyšuje na severovýchodě USA, převážně v okolí New Yorku, Bostonu či Washingtonu, a v oblasti takzvaného slunečného pásu. To je oblast zhruba od Atlanty, přes Dallas až po Albuquerque. Dříve už ale zvýšil ceny i v Kalifornii a na jihu Floridy. Růst cen má v průměru činit asi jedno procento.~obo~tur~slz~mak~efm
Pošta začala v ostrém provozu nabízet nové balíkové služby Praha 2. ledna (ČTK) - Česká pošta zahájila komerční provoz svých nových balíkových služeb. Dosud nabídky Balík Na poštu a Balík Do ruky testovala s téměř stovkou firem, zejména elektronickými obchody. Firma to uvedla v tiskové zprávě. Zákazníci pošty si nově budou moci zvolit nejenom místo, ale především způsob doručení svého balíku. V pilotním provozu, který běžel od loňského srpna, byla podle mluvčí Marty Selicharové úspěšnost dodání v oznámené době přes 98 procent. V případě, že si zákazník zvolí službu Balík Na poštu, může si zásilku vyzvednout na kterékoli z 2600 poboček České pošty po celé republice. Balík by měl být připraven na určené poště k vyzvednutí následující den po podání. Balík Do ruky je naopak určen pro zákazníky, kteří vědí, že mají čas zásilku převzít osobně, ať na svém pracovišti či doma. Novinkou je i doručování ve večerních hodinách. Tato nová služba také od nového roku plně nahradila Obchodní balík. Nové typy balíkových zásilek, Balík Na poštu a Balík Do ruky, umožňují zákazníkovi řadu doručovacích variant. Pro změnu dispozice zásilky stačí včas navštívit webové stránky pošty a přes jednoduchý formulář si určit aktuální požadavky. Další výhodou nových produktů je jejich avizování. Zákazník dostává informace prostřednictvím SMS či emailu. Zákazník dostává informaci již v okamžiku podání zásilky s tím, že mu bude zásilka doručována druhý den. Má tedy čas se na příjem zásilky připravit, popřípadě může prostřednictvím webového formuláře rozhodnout, zda chce zásilku doručit jiný den, nebo ji nechat rovnou uložit na své poště či uložit na jiné poště kdekoli v republice. Pošta chce novou nabídkou více konkurovat kurýrním službám. Největšími konkurenty České pošty na balíkovém trhu jsou firmy PPL a DPD, které avízo o termínu doručení nebo možnost sledování zásilky nabízejí.~pit~efm
V Šumperku bude do dvou let nová hasičská zbrojnice za 12 milionů Šumperk 3. ledna (ČTK) - Dobrovolní hasiči v Šumperku se do dvou let dočkají nové hasičské zbrojnice. Zatímco na přístavbě s garážemi a technickým zázemím se již pracuje, výstavba části se šatnami, sociálním zařízením a podobně začne letos. Celkové náklady dosáhnou zhruba 12 milionů korun, řekl dnes ČTK starosta Šumperka Zdeněk Brož (Nezávislá volba). "Stávající zbrojnice je v nevyhovujícím stavu. Výstavba nové budovy se ukázala jako nejlevnější řešení," uvedl mluvčí radnice Kamil Navrátil. Nová zbrojnice vyroste na místě té dosavadní, která bude zbourána. Dokončena by měla být v roce 2013. Město letos požádá o dotaci Olomoucký kraj, tři miliony korun by rádo získalo z takzvaných významných projektů kraje. Zbytek najde ve svém rozpočtu. Na přístavbš pro garáže a technické zázemí se už pracuje. Následně se zbourá sto let starý objekt zbrojnice, který již nevyhovuje moderním potřebám. "Hasičům se zlepší podmínky velmi výrazně. Ve zbrojnici budou nové šatny, sprchy i místnost pro setkávání," doplnil starosta. V Šumperku působí jedna jednotka dobrovolných hasičů s 16 členy, k dispozici má čtyři vozidla včetně velké cisterny. Na její provoz město každoročně vynakládá řádově statisíce korun. Jednotka vzniká z členů občanského sdružení Sbor dobrovolných hasičů Šumperk - Temenice. Sbor například spolupracuje s hasiči z německého Bad Hersfeldu.~pol~pod~zak
Sáblíková bude na ME ve víceboji útočit na zlatý hattrick Program mistrovství Evropy: Pátek 6. ledna: 16:00 ženy 500 m, 16:45 ženy 3000 m.   Sobota 7. ledna: 12:00 muži 500 m, 12:50 ženy 1500 m, 13:55 muži 5000 m.   Neděle 8. ledna: 12:00 muži 1500 m, 13:00 ženy 5000 m, 14:35 muži 10.000 m.~spo
Diplomacie:Češi zadržení v Zambii jsou doma, soud bude pokračovat Praha 1. ledna (ČTK) - Tři Češi, kteří byli zadržováni v Zambii kvůli údajné špionáži, jsou doma. Informaci České televize dnes ČTK potvrdil mluvčí ministerstva zahraničí Vít Kolář. Podle něj bude soudní proces v Zambii pokračovat bez jejich přítomnosti. Podle Koláře jsou muži v pořádku a oslavili Silvestra se svými rodinami.~pol~pod~zak
Londýnský bílý cukr č.5-zahájení-11:00; 4.~bur~buk
Avízo, 10.1.: TK u příležitosti odletu české výpravy na... Praha - 09:30 TK při příležitosti odletu české výpravy na olympijské hry mládeže do Innsbrucku. Akreditace na e-mail: kliment@olympic.cz.~den~spo
Loď Horácko dnes zahájila výletní plavby na dalešické přehradě Kramolín (Třebíčsko) 1. ledna (ČTK) - Premiérová plavba výletní lodi Horácko dnes přilákala do kramolínského přístaviště u přehrady Dalešice kolem šesti desítek zájemců. Během hodinové vyjížďky se lidé podívali k Wilsonově skále. Novoročními plavbami se veřejnosti představil nový provozovatel lodní dopravy na přehradě, jímž je firma Aikon. Minulému provozovateli skončila smlouva s minulým rokem. "Jsme spokojeni. Byla to první plavba, vyzkoušeli jsme si to," řekl ČTK jednatel firmy Aikon Milan Jahoda. Na palubě výletníci popíjeli horké nápoje, náladu jim nezkazila ani místy hustá mlha. Dalešická přehrada má podle Jahody příhodnější podmínky pro zimní plavbu než jiné vodní plochy, protože méně zamrzá. Kvůli přečerpávací vodní elektrárně totiž hladina nádrže výrazně kolísá a voda se promíchává. Vloni se ještě po přehradě plavila loď Vysočina firmy Quarter, turisty vozila od léta 2007. V novém výběrovém řízení ale tato firma obsadila až třetí místo. Loď Horácko s kapacitou 115 cestujících byla na hladinu dalešické přehrady spuštěna 21. listopadu. Tato loď dřív sloužila v Rakousku, později na Labi. Její přeprava z Litoměřic na Třebíčsko trvala přibližně týden. "Každou sobotu a neděli ve 13:00 teď budeme vyjíždět z Kramolína," řekl Jahoda k dalšímu programu. Mimořádná plavba se plánuje na pololetní prázdniny a slavnostní zahájení plaveb na 22. dubna. "Potom už budeme jezdit v sobotu a neděli dvě plavby a pojedeme přes celou přehradu až do Koněšína," doplnil Jahoda. V létě bude loď vyplouvat pravidelně třikrát denně. Výběrové řízení na provozování plaveb původně vyhrál Jan Kočka ze Starče, ale od zakázky pak odstoupil. Firma Aikon byla druhá v pořadí. Podle informací koněšínské starostky Hany Žákové se na lodi v roce 2010 svezlo kolem 19.500 lidí.~tur~slz~dpr
Upozornění, 5.1.: Briefing ministra spravedlnosti Jiřího... Praha - 13:30 Briefing ministra spravedlnosti Jiřího Pospíšila k podnětu nejvyššího státního zástupce podat kárné žaloby v kauze Mostecké uhelné společnosti. Místo: ministerstvo spravedlnosti, místnost 108, Vyšehradská 16, Praha 2 Pramen: vedoucí tiskového oddělení Jiří Hovorka, tel: 221 997 249, e-mail: jhovorka@msp.justice.~zak~ene~sur~prg
Zpracovatelský průmysl v Evropě v prosinci dál klesal Londýn 2. ledna (ČTK) - Aktivita ve zpracovatelském průmyslu v zemích eurozóny klesala v prosinci pátý měsíc po sobě, avšak o něco mírnějším tempem než v listopadu. Ukázaly to dnešní konečné údaje agentury Markit pro britskou banku HSBC. V pásmu poklesu zůstala průmyslová aktivita i ve střední Evropě včetně České republiky. Podmínky ve zpracovatelském sektoru v Česku se v prosinci sice mírně zlepšily, ale index nákupních manažerů (PMI) zůstal pod 50 body, když stoupl na 49,2 bodu z 48,6 bodu v listopadu. Index pro eurozónu potvrdil předběžný odhad a stoupl proti listopadovému 28měsíčnímu minimu o 0,5 bodu na 46,9 bodu. Zůstal tak hluboko pod hranicí 50 bodů, která je v indexu předělem mezi poklesem a růstem aktivity a jeho průměr za čtvrté čtvrtletí byl nejnižší od druhého čtvrtletí roku 2009. Druhý měsíc za sebou vykázaly pokles aktivity všechny země, které anketa Markit pro eurozónu pokrývá. Index pro Německo stoupl o 0,5 bodu na 48,4 bodu. Index produkce eurozóny klesl pátý měsíc po sobě a ukazatel nových zakázek byl v prosinci v pásmu poklesu sedmý měsíc, i když tempo poklesu se u všech zemí zmírnilo. Firmy v eurozóně jsou pod tlakem poklesu zakázek v důsledku ochabující globální ekonomiky a pokračujících finančních otřesů vyvolávaných hlavně dluhovou krizí v některých zemích eura. Ze zemí střední Evropy zaznamenalo nejhorší výsledek Polsko, kde index PMI klesl o 0,7 bodu na dvouleté minimum 48,8 bodu. Také index pro Maďarsko posílil o 0,7 bodu na 48,5 bodu.~mak~slz~eur
Suárez se poprvé částečně omluvil za urážku Evry Londýn 5. ledna (ČTK) - Útočník Liverpoolu Luis Suárez se poprvé alespoň částečně omluvil za své rasistické urážky obránce Manchesteru United Patrice Evry. Za ně dostal před Vánoci osmizápasový distanc a pokutu 40.000 liber (asi 1,2 milionu korun). Uruguayec Suárez podle zprávy Fotbalové asociace počastoval během říjnového zápasu francouzského hráče tmavé pleti Evru sedmkrát slovy "negro" a "negros". Bývalý útočník Ajaxu Amsterodam tvrdí, že v jeho zemi mají tyto výrazy jiný význam a nejsou urážlivé. "Přiznal jsem komisi, že jsem řekl to slovo ve španělštině jednou a pouze jednou. Navíc jsem jim slíbil, že už ho nikdy v Anglii na trávníku nepoužiju," uvedl dnes Suárez v prohlášení prostřednictvím Liverpoolu. "Nikdy v životě jsem takové slovo nemyslel v hanlivém významu. Pokud to někoho uráží, tak se za to omlouvám," dodal loňský vítěz jihoamerického šampionátu. Liverpool stejně jako Suárez s přísným distancem nesouhlasí, nicméně odvolávat se proti němu nebude.~spo
Avízo, 5.1.: TK po jednání jihomoravské krajské rady a... Brno - 11:00 TK po jednání jihomoravské krajské rady a tříkrálové setkání s novináři. Místo: Žerotínovo nám. 3/5, místnost 20 Pramen: Gabriela Rebendová z krajského úřadu, tel.~den~pol~pod
Při srážce kamionu s autobusem v Číně zahynulo 13 lidí Peking 3. ledna (ČTK) - Třináct mrtvých a 41 zraněných si vyžádala dnešní srážka kamionu s autobusem v centrální Číně. Informovala o tom agentura AP. Nehoda se odehrála v ranních hodinách na dálnici v provincii Chu-nan. Kamion zde prorazil střední dělící pás a střetl se čelně s protijedoucím autobusem. Podle mluvčího místní vlády devět lidí zahynulo na místě a další čtyři podlehli svým zraněním cestou do nemocnice. Čínské silnice patří mezi nejnebezpečnější na světě. Podle policejních statistik na nich průměrně denně zemře více než 200 osob. Hlavními příčinami nehod je přetěžování vozidel, jejich nevyhovující technický stav, špatné vozovky a nedodržování dopravních předpisů.~dpr~zak
Pražská policie bude děti varovat před setkáním s cizími lidmi Praha 5. ledna (ČTK) - Pražští policisté připravili nový projekt, v rámci kterého chtějí děti od mateřských až po střední školy více informovat o tom, jak se mají bezpečně chovat při setkání s cizími lidmi v reálném životě i na internetu. Pomoci jim v tom mají plakáty, které policisté ve školách vyvěsí.  "Cílem projektu s názvem Pražští policisté varují! je dostat informace, které mohou zvýšit bezpečnost dětí, i samotné plakáty do každé školy a každé třídy v Praze," sdělil dnes ČTK Ladislav Beránek z krajského policejního ředitelství Prahy. Impulzem k akci bylo to, že děti spolu s důchodci jsou podle statistik nejčastějšími terči páchané kriminality. Už loni proto policisté v Praze pro ně zorganizovali přes 1500 přednášek a besed a 200 preventivních akcí. Při přednáškách podle Beránka vycházejí z bezpečností situace v dané lokalitě a pro příklad uvádějí skutečné případy, které vyšetřovali. "Na těchto případech si děti následně mohou samy ověřit, že právě nedodržení zásad bezpečného chování dostalo smutné hrdiny těchto případů do nebezpečných situací, které je mnohdy poznamenaly na celý život," zdůraznil Beránek. Aby si děti vědomosti získané na těchto přednáškách uchovaly v paměti, policisté jim zanechají ve škole některý ze dvou plakátů. První je určen pro ty nejmenší. Zásady bezpečného chování při kontaktu s cizím člověkem jim na plakátu zdůrazňuje namalovaný policista. Děti, které neumějí ještě číst, se s nimi seznámí prostřednictvím piktogramů. Druhý plakát je určen dětem na druhém stupni základních škol a na středních školách. Na pomalované zdi u skateparku jsou přilepeny letáčky s ilustračními fotografiemi a popisem různých případů kriminality spáchané na dětech.~zak~prg
Fidesz: Maďarsko bude muset přijmout některé požadavky MMF a EU Budapešť 5. ledna (ČTK) - Maďarsko musí být připraveno přijmout některé požadavky Evropské unie a Mezinárodního měnového fondu (MMF) na změnu nedávno schválených zákonů. Řekl to dnes maďarské agentuře MTI šéf parlamentní frakce vládnoucí strany Fidesz János Lázár. Vláda dnes dala najevo, že chce sjednat dohodu o pomoci co nejdříve, finanční trhy ale mají obavy z neúspěchu, což sráží maďarská aktiva prudce dolů. Lázár ohledně změn legislativy řekl, že "v některých případech dojdeme ke shodě, v některých případech nikoli". Podle něj bude Maďarsko ochotno akceptovat jen takové změny, které budou v jeho vlastním zájmu. Ministr národního rozvoje Tamás Fellegi, který je pověřen jednáním s MMF, dnes prohlásil, že vláda chce dosáhnout dohody s fondem co nejdříve. Vláda si je vědoma vážnosti situace, zejména s ohledem na propad kurzu forintu, což je problém z hlediska vývoje zahraničního dluhu, dodal Fellegi. Jednání s MMF by se podle vlády měla obnovit příští týden. Maďarsko začalo na podzim jednat o finanční podpoře s EU a MMF, minulý měsíc se však delegace fondu a EU z jednání stáhla, aby dala najevo nelibost nad přijímanými zákony. Týká se to zejména změn zákona o centrální bance, o nichž Brusel říká, že jsou v rozporu s evropskou legislativou a podkopávají nezávislost centrální banky. Maďarská vláda naopak poukazuje na to, že změny v centrální bance nastolují pouze takový stav, který existuje v řadě jiných zemí EU. Platí to i o nejkritizovanější změně, která předpokládá, že pod centrální banku přejde úřad pro dohled nad finančním sektorem. Obavy z toho, že Budapešť se nebude schopna dohodnout na finanční podpoře, vedly v minulých dnech k propadu maďarského forintu a dnes jeho kurz k euru spadl na nové rekordní minimum 322,95 HUF/EUR. Výnosy vládních dluhopisů vzrostly o více než polovinu procentního bodu a výnos desetileté obligace se dostal na 11,25 procenta. Také ceny pojištění proti státnímu bankrotu Maďarska dál rostou na nové rekordy. Maďarsko zatěžuje zejména vysoký zahraniční dluh. V letošním roce z něj musí splatit 3,95 bilionu forintů (asi 320 miliard Kč), což představuje zhruba třetinu celkové částky. Oslabování forintu znamená zvyšování maďarského devizového dluhu.~mak~fin~eur
Upozornění, 2.1.: Hostem pořadu 20 minut Radiožurnálu bude... Praha - 17:05 Hostem pořadu 20 minut Radiožurnálu bude ministr financí Miroslav Kalousek. Témata: krizový rok 2012, státní rozpočet a kauza Mostecké uhelné společnosti. Místo: ČRo 1 - Radiožurnál Pramen: http://www.rozhlas.~mak~med~prg
Při explozích bomb v Bagdádu bylo zabito nejméně 25 lidí Bagdád 5. ledna (ČTK) - Nejméně 25 lidí dnes přišlo o život a bezmála 70 bylo zraněno při čtyřech pumových útocích v iráckém hlavním městě Bagdádu. Jde o nové projevy násilí v době, kdy Irák zažívá nejhorší politickou krizi za poslední rok, která po nedávném definitivním odchodu amerických jednotek posiluje obavy z eskalace sektářských sporů. Jádrem nynějšího konfliktu je snaha šíitského premiéra Núrího Málikího odstranit z vedení země dva vysoké sunnitské politiky. První dvě nálože vybuchly v šíitské čtvrti Sadr City na severovýchodě města. Usmrtily nejméně deset lidí a 37 dalších zranily. O dvě hodiny později otřásly exploze podle zdrojů agentury Reuters šíitskou čtvrtí Kázimíja na severozápadě metropole. Nálože v autech zabily nejméně 15 lidí a dalších 32 zranily. Jedna z bomb v Sadr City prý byla nastražena na zaparkovaném motocyklu u autobusové zastávky a druhá na silnici poblíž čajovny. Exploze prý nastaly v době, kdy na zastávce čekala početná skupina dělníků, než si je někdo najme na práci, a další se chystali nastoupit do minibusu. Zpravodaj Reuters viděl na místě kaluže krve a vozovku roztrhanou výbuchem. Ten spálil několik aut, všude kolem byly prý rozmetány pracovní nástroje a boty. Iráčtí činitelé varovali před eskalací násilí po stažení amerických jednotek, které ze země odešly v závěru minulého roku, a vyjádřili obavy z možného oživení střetů mezi sunnitskými a šíitskými ozbrojenci. Před Vánocemi Bagdádem otřásla série atentátů, při kterých zahynulo na sedm desítek lidí. K útokům se přihlásila jedna ze skupin teroristické sítě Al-Káida. Potvrdily se tak spekulace, podle nichž jsou akci podobného rozsahu nyní v Bagdádu schopni podniknout pouze sunnité z irácké větve této teroristické organizace. Šíité a sunnité představují dvě hlavní větve islámu, které se neshodují v otázce nástupnictví proroka Mohameda. Sunnité v některých zemích považují šíity za odpadlíky.~pol
Ve Swansea bude hostovat Islanďan Sigurdsson z Hoffenheimu Londýn 3. ledna (ČTK) - Nováček anglické fotbalové ligy Swansea City získal na půlroční hostování z bundesligového Hoffenheimu islandského reprezentačního záložníka Gylfiho Sigurdssona. Dvaadvacetiletý hráč se vrací na Britské ostrovy po roce a půl. Do léta roku 2010 působil v Readingu, kde ho trénoval současný kouč Swansea Brendan Rogers. Velšský klub je po pondělním vítězství nad Aston Villou v tabulce Premier League jedenáctý.~spo
Sněžení zlepšilo podmínky pro lyžování v hradeckém kraji Špindlerův Mlýn (Trutnovsko) 5. ledna (ČTK) - Na horách v Královéhradeckém kraji připadlo v noci na dnešek zhruba 15 centimetrů sněhu, sněžilo také dopoledne. Nový sníh výrazně zlepšil podmínky v lyžařských areálech Krkonoš a Orlických hor. Na sjezdových tratích je až 90 centimetrů sněhu, zjistila ČTK z informací provozovatelů vleků. Horská služba v Krkonoších kvůli sněžení, nárazovému větru a novému sněhu nedoporučuje hřebenové túry. Například v areálu Černá hora v Janských Lázních na Trutnovsku připadlo asi deset centimetrů sněhu, otevřeno je 11 kilometrů sjezdových tratí a sáňkařská cesta z vrcholu Černé hory. Kvůli vydatnému sněžení a silnému větru vlekaři neupravili běžecké tratě v okolí areálu. V provozu jsou všechna přepravní zařízení ve Špindlerově Mlýně na Trutnovsku. "Stav na sjezdovkách se díky sněžení výrazně zlepšil, podle předpovědi bude možné také spustit systém výroby technického sněhu. V provozu jsou všechna přepravní zařízení, ráno nás trochu potrápil vítr na Medvědíně, ale jezdíme," řekl dnes ČTK Jiří Beran ze špindlerovského lyžařského areálu. Od soboty 7. ledna do 3. února ve Špindlerově Mlýně platí ceny takzvané vedlejší sezony, kdy dospělý za celodenní lyžování zaplatí 600 korun. V hlavní sezoně, která je mezi svátky a od 4. února do 18. března, lyžaři zaplatí za den lyžování 700 korun. Na hřebenech Krkonoš podle informací horských záchranářů leželo dnes ráno 63 centimetrů sněhu, sněžilo a foukal nárazový vítr. Horská služba Krkonoše proto nedoporučuje hřebenové túry. V lavinových katastrech Krkonoš platí druhý stupeň lavinového nebezpečí. V Orlických horách je na hřebenech přibližně 40 centimetrů sněhu.~met~spl
Avízo, 6.1.: TK iniciativy Spojenectví práce a solidarity... Praha - 13:30 TK iniciativy Spojenectví práce a solidarity (SPaS). Na programu jsou mimo jiné informace o projednání její petice "Chceme nové volby, protože demise vlády nic neřeší" v poslaneckém petičním výboru a o připravované sérii jejích seminářů k aktuálním problémům. Místo: Dům odborových svazů, zasedací místnost č. 22, přízemí, nám. W. Churchilla 2, Praha 3 Pramen: mluvčí iniciativy Jan Kavan, e-mail: kavanjm@seznam.~den~pol~pod
Televize Nova odvysílá 6. ledna od 20 hodin film Tankový prapor Praha - Televize Nova v souvislosti s úmrtím spisovatele Josefa Škvoreckého mimořádně odvysílá 6. ledna od 20 hodin film Tankový prapor v režii Víta Olmera, který vznikl na motivy stejnojmenné knihy Josefa Škvoreckého. Místo: televize Nova Pramen: Marie Fianová, oddělení PR a komunikace, e-mail: marie.fianova@nova.~med
Česko bude do pátku trápit vichřice, hory zasype až 70 cm sněhu Praha 5. ledna (ČTK) - Českem se dnes a v pátek prožene vichřice, na horách hrozí orkán. Český hydrometeorologický ústav (ČHMÚ) navíc varoval, že k silnému větru se přidá i sněžení. Na horách tak do konce pracovního týdne spadne až 70 centimetrů sněhu, mohou se tvořit sněhové jazyky a závěje. V níže položených oblastech má pršet. Před větrem a sněhem varovali meteorologové už ve středu, dnes platnost výstrahy rozšířili do pátečního poledne. "Na horách od výšky 700 metrů očekáváme intenzivní sněžení a novou sněhovou pokrývku ve čtvrtek od deseti do 50 centimetrů a v pátek od pěti do 20 centimetrů. Nárazy jihozápadního, postupně západního větru dosáhnou během čtvrtka v nižších polohách 75 až 110 kilometrů za hodinu, na hřebenech hor až 130 kilometrů za hodinu," upozornil ČHMÚ s tím, že extrémně silný vítr bude v Ústeckém kraji. Podle Beaufortovy stupnice rychlosti větru tak lze očekávat mohutnou vichřici, na horách pak orkán. Situace by se měla uklidnit do pátečního poledne Vichr v kombinaci se sněžením navíc může způsobovat sněhové závěje a jazyky. Ty se budou tvořit v polohách od 600 metrů nad mořem. Odborníci kvůli počasí doporučují opatrnou jízdu autem, kromě zimních pneumatik by si měli řidiči do hor vzít i sněhové řetězy. Návštěvníci hor by se také neměli vydávat na hřebenové túry. Silný vítr sužuje Česko už od středy, kvůli vichru a sněžení se uzavřely pro kamiony některé silnice a hraniční přechody. Například ve středních Čechách dnes v noci vichr ničil střechy a porážel stromy.~met
Radní Polveriny bude opět vykonávat funkci, vypořádala se s dluhy Praha 2. ledna (ČTK) - Radní Prahy 1 Karolina Polverini (TOP 09) se bude opět účastnit jednání rady první městské části. Starostovi první městské části Oldřichu Lomeckému (TOP 09) doložila, jak se vypořádá se svými statisícovými dluhy. ČTK to dnes řekla mluvčí radnice Veronika Blažková. "Radní předložila doklady k bankovnímu úvěru, ze kterého bude dluhy platit. Splnila tak svůj slib, a v úterý se proto bude opět účastnit jednání rady," řekla Blažková. Podle dřívějšího vyjádření radnice Polverini dlužila na nájemném za byt 48.000 korun. Za dvě společnosti, které vlastní, by měla zaplatit za nájemné dohromady 750.000 korun. Polverini dnes ČTK řekla, že dluh za byt splatila již na začátku prosince. Na dlužnou částku za jednu z firem si vzala bankovní úvěr, druhý firemní dluh řeší s právníky. Záležitostí se zabývalo i předvánoční zastupitelstvo městské části. Opoziční ODS chtěla vysvětlení situace, jinak by požadovala odchod radní z funkce. Polverini již na jednání zastupitelstva řekla, že dluhy vyřeší půjčkou. Zastupitelům se zároveň za potíže omluvila.  Lomecký Polverini v prosinci uložil, aby mu do konce roku předložila doklady, jak s dluhy naloží. Do té doby se radní neúčastnila jednání rady městské části a čerpala náhradní volno.~pol~pod~prg
Čtyřkolkář Macháček je na Dakaru devátý, ale jede mimo soutěž Santa Rosa de la Pampa (Argentina) 1. ledna (ČTK) - Pětinásobný vítěz Rallye Dakar v kategorii čtyřkolek Josef Macháček vstoupil do letošního ročníku devátým místem. Na vítěze úvodní etapy Sergia La Fuenteho z Uruguaye ztratil na sedmapadesátikilometrovém měřeném úseku mezi argentinskými městy Mar de Plata a Santa Rosa de la Pampa dvě minuty a 13 sekund. Z rozhodnutí technických komisařů však čtyřiapadesátiletý český jezdec jede pouze mimo soutěž a nemůže zasáhnout do celkového pořadí. Při technické přejímce v Argentině se totiž Macháček dozvěděl, že spolu s šesti soupeři nebude smět startovat, protože jejich stroje nevycházejí ze sériového modelu a po úpravách neodpovídají předpisům. Silvestra tak podle Českého rozhlasu strávil sepisováním protestu. Třebaže se nakonec na start postavil, podle svého webu se nebude moci objevit v celkové klasifikaci soutěže. Stejně dopadli například i Poláci Rafal Sonik nebo Lukasz Laskawiec, druhý muž úvodní etapy. "Tuto změnu provedla FIM během roku, ale její výklad je nejednoznačný. Pokud se podíváme na všechny quady, tak žádný není sériový," uvedl Macháček na svých stránkách. Motocyklista Jan Veselý obsadil 112. místo ze 178 startujících, úvodní etapu vyhrál Chilan Francisco López. Automobily a kamiony jsou ještě na trati.~spo
Mezibankovní eurové sazby Euribor 4. ledna Brusel 4. ledna (ČTK) - Mezibankovní eurové zápůjční sazby Euribor, vypočítávané Evropskou bankovní federací (EBF) na základě údajů od 57 evropských bank. Euribor je konkurenčním produktem vůči sazbám Euro Libor, poskytovaným Britskou asociací bankéřů (BBA) na základě kotací u 16 bank sídlících v Londýně.   Kotace Euribor 4.~bur~eur~bup
Primátor Brna hájí odpálení ohňostroje v mlze dlouhou přípravou Brno 2. ledna (ČTK) - Brněnský primátor Roman Onderka (ČSSD) hájí novoroční ohňostroj za statisíce, který jeho tvůrci odpálili na Nový rok i v mlze. Kvůli ní ho velká část pozorovatelů vůbec neviděla. Z Mendlova náměstí jako doporučeného stanoviště byla vidět jen změť různobarevných záblesků. Kdo si vyšel na Kraví horu či do okolí Konečného náměstí, neviděl vůbec nic. Onderka odpálení obhajoval náročností příprav i bezpečnostními opatřeními. "Počasí podle hesla 'poručíme větru, dešti' skutečně zajistit nelze," uvedl. Ohňostroj byl součástí akcí podniku Novoroční Brno, na který radnice podle Onderky přispěla 500.000 korunami. Náročnost příprav na odpálení ohňostroje demonstroval Onderka na tom, že byl kvůli tomu zavřený hrad Špilberk i blízký park. Odpálení "neviditelného ohňostroje" využila ke kritice opozice. "Bylo to jak jít do kina na novinku - 3D film - a slyšet pouze zvuk. Ohňostroj měl být zrušen či přesunut na jiný významný den," uvedl za opoziční TOP 09 její brněnský šéf Jaroslav Kacer. Onderka jeho vyjádření označil za "hledání témat a snahu na sebe upozornit". Kacer se obává, aby v případě městských útrat neplatilo letos rčení Jak na Nový rok, tak po celý rok. "Můžeme očekávat ekonomickou stagnaci či recesi. Všude je slyšet, že je nutné šetřit, avšak v Brně se na to vůbec nehledí," uvedl. Kritizoval i další nedávné výdaje města. Vadí mu 300 milionů korun, za které chce radnice nakoupit 150 startovacích bytů. Mezi údajnými nehospodárnostmi zmínil "světový infostánek za skoro sedm milionů korun", "luxusní veřejné toalety za skoro tři miliony korun" i to, že městští zastupitelé loni ve srovnání s rokem 2010 inkasovali o tři miliony korun vyšší odměny. Onderka se k těmto kritizovaným výdajům nevyjádřil. Například k infostánku z radnice už dřív zaznělo, že vyhrála firma, která ve výběrovém řízení nabídla nejlevnější cenu.~pol~pod~spl~mag
Úrokové sazby na mezibankovním peněžním trhu 3.~bur~bup
Litomyšl upraví s pomocí grantu lokalitu Vodní valy Litomyšl (Svitavsko) 4. ledna (ČTK) - Nábřeží řeky Loučné v Litomyšli, takzvaná lokalita Vodní valy, dozná rozsáhlých úprav. Město na ně získalo z nadace Proměny grant 25 milionů korun, dalších zhruba pět milionů zaplatí ze svého rozpočtu. Projekt bude hotový zhruba za pět let, řekl dnes novinářům starosta Michal Kortyš (ODS). "Na konci tohoto roku by se mělo udělat výběrové řízení na architekta, který by předložil svůj záměr, v roce 2014 by se dělal projekt a o rok později výběrové řízení na dodavatele. Realizace pak bude v roce 2016," uvedl Kortyš.   Lokalita je vymezena hostincem Za vodou a mostem u Smetanova domu. Navazuje na parter, jehož úpravu už provedl architekt Josef Pleskot, a prodlouží se tak stávající promenáda. "Řeka je v tomto místě svázaná, všimneme si jí jen při povodních. Chceme ji veřejnosti trochu otevřít," řekl Kortyš. Území by mělo být zkultivováno, doplní se tam zeleň a obnoví a rozšíří dětská hřiště. Město se svými plány seznámí veřejnost na několika prezentacích, příští rok by se měla uskutečnit tři taková setkání.~pol~pod~kul
Egyptský soud zrušil zákaz nošení šátků u moderátorek TV Káhira 1. ledna (ČTK) - Egyptský soud zrušil dosud platný zákaz nošení šátků u moderátorek státní televize. Ta dnes podle agentury DPA na své internetové stránce oznámila, že správní soud v přístavním městě Alexandria dospěl k závěru, že šátek hlasatelkám nebrání v jejich práci. Případ dala k soudu moderátorka Lamíja Husajnová, která musela v roce 2008 kvůli zahalování opustit své místo v televizi. Soud jí nyní přiznal odškodnění ve výši 20.000 egyptských liber (zhruba 64.000 korun). Islamisté výrazně uspěli v prvních dvou ze tří etap parlamentních voleb. Po listopadovém a prosincovém hlasování mají už zajištěno téměř 70 procent z dosud obsazených křesel. Nástup islamistů, zvláště pak zisky ultrakonzervativních salafistů, překvapil a polekal Egypťany, kteří se obávají, co by to mohlo znamenat pro svobodu a toleranci v nejlidnatější arabské zemi. V prvním zákonodárném sboru od loňského svržení prozápadního prezidenta Husního Mubaraka se salafisté - kteří chtějí budoucnost země utvářet podle přísných islámských pravidel - určitě stanou nezanedbatelným blokem a potvrdí tak historické změny, jež probíhají od sesazení muže, který s islamisty většinou jednal jako s nepřáteli státu. Egypťané, kteří s islamisty nesouhlasí, se vážně obávají budoucnosti. Podle některých by silného zastoupení salafistů v parlamentu mohli využít fanatici k veřejnému prosazování svých cílů, například k zastrašování žen nenosících šátky. Značné obavy má i početná křesťanská menšina v zemi.~zak~med
Úrokové sazby na mezibankovním peněžním trhu 4.~bur~bup
Mezibankovní eurové sazby Euribor 3. ledna Brusel 3. ledna (ČTK) - Mezibankovní eurové zápůjční sazby Euribor, vypočítávané Evropskou bankovní federací (EBF) na základě údajů od 57 evropských bank. Euribor je konkurenčním produktem vůči sazbám Euro Libor, poskytovaným Britskou asociací bankéřů (BBA) na základě kotací u 16 bank sídlících v Londýně.   Kotace Euribor 3.~bur~eur~bup
Policie pátrá po třiapadesátiletém muži, který se vyhýbá vězení Praha 3. ledna (ČTK) - Policie pátrá po třiapadesátiletém  Muž se podle policie již v minulosti opakovaně dopouštěl podvodu, úvěrového podvodu a poškození věřitele. "V každém případě, za který byl odsouzen, způsobil škodu alespoň půl milionu korun," uvedla mluvčí. Je na něj vydán příkaz k dodání do výkonu trestu, dvakrát souhlas se zadržením a dvakrát příkaz k zatčení. Vosátko je vysoký 170 až 175 centimetrů, střední postavy, má šedomodré oči a hnědé vlasy. Lidé mohou jakékoliv informace o hledaném sdělit na linku 158.~zak~prg
Diplomacie:Češi jsou ze Zambie doma, soud bude asi pokračovat Praha 1. ledna (ČTK) - Tři Češi, kteří byli zadržováni v Zambii kvůli údajné špionáži, jsou po dvou a půl měsících doma. Informaci České televize dnes ČTK potvrdil mluvčí ministerstva zahraničí Vít Kolář. Předpokládá, že soudní proces v Zambii bude pokračovat bez jejich přítomnosti. Ministerstvo současně doufá, že se prokáže jejich nevina. Podle Koláře jsou muži v pořádku a oslavili Silvestr se svými rodinami. Česká televize uvedla, že muži dorazili do Česka v utajení. Kolář se k tomu nechtěl vyjádřit. Tři muži přijeli do Zambie loni v říjnu za turistikou. Byli obviněni ze špionáže, protože údajně fotografovali vjezdy do kasáren a základnu zambijského letectva. Trojice všechna obvinění odmítala. Do případu se pak vedle české diplomacie, která vyslala do africké země zvláštního emisara, vložil i prezident Václav Klaus. Napsal svému zambijskému protějšku. Ještě před Vánoci trojici do Zambie telefonoval šéf české diplomacie Karel Schwarzenberg.~pol~pod~zak
SÚKL doporučil pacientkám s implantáty PIP vyšetření u lékaře Praha 3. ledna (ČTK) - Státní ústav pro kontrolu léčiv (SÚKL) doporučil ženám, které mají prsní implantáty od firmy Poly Implant Prothese (PIP), aby se obrátily na lékaře. Zdravotnická zařízení by jim měla zajistit vyšetření, a to i ultrazvukem. O dalším postupu budou jednat odborné lékařské společnosti s ministerstvem zdravotnictví. ČTK to dnes řekla mluvčí ústavu Veronika Petláková. Implantáty PIP se loni začaly kvůli závadám stahovat z trhu. Francouzská asociace pro dohled nad léčivy (AFFSAPS) loni oznámila, že se implantáty PIP stahují kvůli praskání a možným zdravotním komplikacím z trhu a přestávají se prodávat a vyvážet. Doporučila, aby pacientky měly zvýšený lékařský dohled. Český distributor ve spolupráci se SÚKL pak okamžitě informoval zdravotnická zařízení v Česku. Implantáty se i tady stáhly. "Státní ústav pro kontrolu léčiv nemá hlášeny nežádoucí příhody, dávané do souvislosti s prsními implantáty PIP, které byly implantovány na našem území," uvedl ústav na svém webu. Doporučil ženám s implantáty PIP, aby se obrátily na ošetřujícího lékaře. Zdravotnická zařízení by pak podle doporučení měla zajistit každého půl roku kontrolu, a to i s ultrazvukovým vyšetřením oblasti prsou a podpaží. "Jakékoli prasknutí, podezření na prasknutí nebo na prosakování z pouzdra prsního implantátu by mělo vést k jeho vyjmutí a případně i k vyjmutí druhého prsního implantátu," uvedl SÚKL. Implantáty PIP se vyráběly od roku 2001. Francouzská asociace AFFSAPS zjistila, že se plnily silikonovým gelem, který nesplňoval parametry pro prsní implantáty. Pevnost pouzdra navíc neodpovídá požadavkům, takže se mohou objevovat trhliny a gel se může uvolnit do těla. Hrozí záněty. Podle SÚKL testy neprokázaly u francouzských pacientek přímou souvislost mezi implantáty a rakovinou. Další postup by měl být znám v lednu. Jednat by o něm měly příslušné odborné lékařské společnosti s ministerstvem zdravotnictví, uvedl SÚKL.~zdr
Upozornění, 3.1.: Briefing stínového ministra školství a... Praha - 16:30 Briefing stínového ministra školství a senátora Marcela Chládka (ČSSD). Místo: první nádvoří Senátu, Valdštejnské náměstí - vchod z hlavního parkoviště před Senátem, Praha 1 Pramen: tiskový mluvčí ČSSD Martin Ayrer, tel.~for~pol~pod~sko~prg
Průvod v Tanvaldu, kde byl zastřelen mladý Rom, má být poklidný Tanvald (Jablonecko) 4. ledna (ČTK) - V Tanvaldu na Jablonecku, kde byl v noci na neděli zastřelen mladý Rom, se prý v neděli po jeho pohřbu uskuteční poklidný pietní průvod, nikoliv demonstrace. Jeho účastníci se vydají od kostela na místo, kde se střílelo, aby tam zapálili svíčku. ČTK to dnes řekla Eva Gáborová ze Sdružení Roma Tanvald, která byla dnes dopoledne akci oznámit na městském úřadu. Při incidentu byl zraněn i bratr usmrceného mladíka. Muž, který střílel, je na svobodě, nebyl zatím z ničeho obviněn. Gáborová zdůraznila, že celá akce má být poklidná a nenásilná. "Je to jen o tom, že půjdeme od kostela na místo zapálit svíčku. Nechystáme žádné pochody, žádné demonstrace ani nic takového," uvedla. Od kostela se podle ní lidé na místo střelby vydají bezprostředně po pohřbu a vše by se mělo uskutečnit dopoledne. Kolik se může akce účastnit lidí, Gáborová odhadovat nechtěla. Informaci o poklidné sobotní akci ČTK potvrdil i vedoucí obvodního oddělení policie v Tanvaldu Jan Hlubuček. Policie se na sobotu připravuje, podrobnosti ale zveřejní ve čtvrtek. Muže, který na mladíky střílel, policie zatím neobvinila a po podání vysvětlení byl propuštěn. Objevily se informace, že jde o bývalého policistu a také že odcestoval do zahraničí. Státní zástupkyně Lenka Bradáčová to vyloučila. Dnešním Lidovým novinám řekla, že incident neměl rasový podtext.~zak
Podle Cháveze přispívá kapitalismus k oblibě prsních implantátů Caracas 5. ledna (ČTK) - Venezuelský prezident Hugo Chávez ve středu kritizoval kapitalistické reklamy za to, že přispívají k široké oblibě operací na zvětšení prsou. Zároveň v souvislosti se současnou aférou francouzské firmy Poly Implant Prothese (PIP), která vyráběla nekvalitní implantáty, vyzval Venezuelanky, aby si na ně dávaly pozor. "Nasadí vám brouka do hlavy tím, že to je nezbytná součást krásy," prohlásil venezuelský prezident o vztahu reklamy a prsních implantátů. "Teď, když máme tenhle zdravotnický problém, vidíte, jak daleko zašel kapitalismus a degenerace zdraví," řekl Chávez, podle něhož je třeba zakročit na ochranu venezuelského lidu. Společnost PIP, která v roce 2010 zanikla, do prsních implantátů místo zdravotnicky ověřeného materiálu používala silikon určený pro průmyslové využití ve snaze ušetřit náklady bez ohledu na zdravotní rizika. Problémové implantáty hrozí zejména prosakováním nebo praskáním. Implantáty PIP si podle dostupných údajů nechaly voperovat desítky tisíc žen ve více než 65 zemích světa, včetně Venezuely. Úřady této latinskoamerické země, kde zvětšení prsou ročně podstoupí až 40.000 žen, již nabídly všem Venezuelankám s podezřelými implantáty bezplatnou operaci pro jejich odstranění.~for~pol~zdr~zak
Muži dostali u soudu v Brně za vydírání tři a pět let vězení Brno 4. ledna (ČTK) - Městský soud v Brně dnes uznal vinnými dva muže z vydírání a trýznění bezdomovce. Osmnáctiletý Ivan Vavrek dostal tři roky vězení, dvaadvacetiletý Marjan Bilič pět let. Muži napadli bezdomovce v zahradní chatce, kde spal, a chtěli po něm peníze. Povalili ho na zem, jeden ho kopal a druhý později pálil rozžhavenou lžičkou. Proti rozsudku se oba dnes odvolali. Státní zástupkyně si vzala lhůtu na rozmyšlenou. Vavrek se k činu přiznal, Bilič doznal část viny. Vavrek sice podle obou akci vedl, ale Biličovi přitížilo, že byl v minulosti sedmkrát trestán a činu se dopustil v podmínkách dvou posledních soudních rozhodnutí. Vavrek trestán nebyl, navíc se plně doznal a pomohl usvědčit i svého komplice. Oba u soudu činu litovali a bezdomovci se omluvili. Případ se stal loni v říjnu. Mladíci muže napadli v zahradní chatce, kde spal. Sebrali mu doklady a z nich zjistili, že mu každý měsíc chodí důchod 6000 korun. Bezdomovci je 70 let. Vavrek peníze chtěl a na místě si vymyslel, že chatka mu patří, protože ji koupil, a chce nájemné. Muže trápili podle rozsudku celou noc, mimo jiné mu prý nasypali do úst celý sáček pepře a nutili ho pít olej. Vavrek mu hrozil, že mu zapalovačem vypálí oči. "Budeš chodit s hůlkou jako slepák. To je moje mučidlo," řekl mu prý. Ke slovům se přiznal. Bilič pak podle spisu bezdomovce pálil přes kalhoty na stehně rozžhavenou lžičkou. Bezdomovce z rukou vyděračů pomohl osvobodit kurátor, k němuž si bezdomovec šel pro složenku na vyzvednutí důchodu. Kurátor na něm poznal zranění i jeho strach a když si příběh vyslechl, zavolal policii. Policisté pak oba mladíky z místa odvezli; Vavreka vlákal kurátor do budovy, Biliče zadrželi na ulici. Oba s policií odešli dobrovolně, a to podat vysvětlení. Později skončili ve vazbě. Soudkyně dnes rozhodla také o prodloužení vazby obou mladíků. Jinak by prý mohli utéct.~zak
V minulém roce rostl vývoz i dovoz černého uhlí Praha 1. ledna (ČTK) - V průběhu roku 2011 rostl vývoz černého uhlí z České republiky. Do konce října těžaři vyvezli 5,3 milionu tun uhlí, což je o pět procent více než o rok dříve. Vyplývá to z údajů Českého statistického úřadu (ČSÚ). Roste ale také dovoz uhlí. Nejvíce černého uhlí ČR loni vyvezlo do Polska - přes dva miliony tun. Zhruba 1,2 milionu tun mířilo na Slovensko, další dodávky byly prodány také do Rakouska či do Maďarska. Podle odborníků bude další růst vývozu uhlí záležet na vývoji v hutnictví. Hutní podniky očekávají v příštím roce po letošním oživení znovu negativní dopady ekonomické krize, což by se promítlo i do spotřeby uhlí. Dovoz černého uhlí se loni do konce října zvýšil o 25 procent na téměř dva miliony tun. Stejně jako u vývozu, také v dovozu dominovalo Polsko. Dovezlo do ČR 1,5 milionu tun. Naopak o zhruba 20 procent na 260.000 tun se snížil dovoz z Ruska. Kromě občasných výkyvů roste i dovoz černého uhlí do Česka dlouhodobě. Nad tuzemskou těžbou by ale dovoz podle odborníků neměl v budoucnu dominovat. Je však důležitý pro fungování českého trhu a cenovou tvorbu. V Česku se těží zejména hnědé uhlí a jeho dovoz je podstatně nižší než u černého uhlí. Loni do října činil dovoz hnědého uhlí 176.000 tun, vyvezlo se ho 940.000 tun. Těžba hnědého uhlí v Česku podle údajů ministerstva průmyslu a obchodu za tři čtvrtletí meziročně vzrostla o sedm procent na více než 34 milionů tun. Produkce černého uhlí se do září zvýšila také o sedm procent na 8,67 milionu tun. Některé tuzemské těžařské společnosti v následujících letech počítají se značným poklesem těžby hnědého uhlí zejména kvůli platným těžebním limitům. Plánují pak zvýšit ceny uhlí teplárnám a dalším odběratelům.~ene~sur~obo
Výsledky ankety IFFHS o nejlepšího fotbalového tvůrce hry Anketa IFFHS o nejlepšího fotbalového tvůrce hry za rok 2011: 1. Xavi 232 b., 2. Lionel Messi 147, 3. Andrés Iniesta (všichni FC Barcelona) 110, 4. Mesut Özil 59, 5. Cristiano Ronaldo (oba Real Madrid) 47, 6. David Silva (Manchester City) 31, 7. Wesley Sneijder (Inter Milán) 22, 8. Xabi Alonso (Real Madrid) 19, 9. Diego Forlán (Inter Milán) 17, 10. Cesc Fábregas (Barcelona) a Andrea Pirlo (Juventus Turín) oba 15.~spo
Pět let dělí britská dvojčata díky použití zmrazených embryí Londýn 4. ledna (ČTK) - Pět let od sebe dělí britská dvojčata: chlapec se narodil díky umělému oplodnění v roce 2006 a dívka přišla na svět o pět let později, když se rodičovský pár rozhodl využít zmrazených embryí. Informoval o tom dnes server britského bulvárního deníku The Daily Mirror. Simon a Jody Blakeovi se marně pokoušeli mít dítě, a tak v roce 2005 zahájili v Bristolu léčbu plodnosti. Lékaři při umělém oplodnění vytvořili pět embryí: dvě byla vložena do dělohy nyní osmatřicetileté ženy a výsledkem bylo narození syna Reubena v prosinci 2006. Zbylá tři embrya zůstala zmrazená do začátku loňského roku, kdy se pár z Cheltenhamu rozhodl, že se stejným způsobem pokusí mít druhé dítě. Naděje na úspěch byla podle The Daily Mirror malá, ale vše probíhalo dobře a v listopadu se narodila dcera Floren. "Je pro mne těžké odolat pokušení říkat lidem, že jsou to dvojčata. Říkám to každému, komu mohu. Je zajímavé vidět reakci lidí. Jsou skutečně ohromeni a překvapeni," cituje The Daily Mirror pětačtyřicetiletého otce.~sop~mag
Na jihočeských sjezdovkách lyžovaly koncem roku tisíce lidí České Budějovice 1. ledna (ČTK) - Na jihočeských sjezdovkách lyžovaly v závěru minulého roku tisíce lidí. Ve skiareálu Lipno se koncem týdne denně střídalo přes 2000 lyžařů, s návštěvností byli spokojeni i provozovatelé centra na Zadově. Dnes už to bylo slabší, přišlo asi 900 lidí, řekla ČTK mluvčí společnosti Lipno Servis Eva Černíková. Na Zadově se kvůli oteplení zhoršily podmínky pro běžkaře. Na jihu Čech mají lyžaři k dispozici stále jen dva šumavské skiareály. Ve skiarálu Lipno se lyžuje na sjezdovkách Jezerní a Dámské a také ve výukovém hřišti Foxpark. Provoz sjezdovek v dalších dnech bude záviset na počasí. "Počítáme s tím, že jedeme dál," řekla Černíková. Na sjezdovkách v šumavském centru lyžování na Zadově jedou lanovky na Kobyle a v Nových Hutích. "Ke konci roku byl zájem velký, to jsme ani nečekali. Návštěvnost byla každý den necelé 2000 lidí," řekl provozovatel Petr Vondraš. Lyžaře čekaly velmi dobré podmínky. Mrzlo a napadl přírodní sníh. "Včera jsme ještě upravovali 35 kilometrů běžeckých tras, dneska je to trochu horší, přišla obleva," posteskl si Vondraš. Sjezdovky by měly fungovat i nadále. "Zatím žádnou přestávku nechystáme, doufejme, že ta obleva rychle odejde," řekl. Podle informací Českého hydrometeorologického ústavu bude v Jihočeském kraji v nejbližších dnech občas pršet, teploty neklesnou pod bod mrazu ani v noci.~met~spl
Budvar loni prodal 1,32 mil. hektolitrů piva České Budějovice 4. ledna (ČTK) - Budějovický Budvar loni prodal 1,32 milionů hektolitrů piva, což je meziročně o 5,5 procenta více. Pivovar tak zaznamenal druhý nejlepší výsledek ve své historii. Lepší rok měl pouze v roce 2000, tehdy prodal 1,35 milionů hektolitrů piva, řekl dnes ČTK mluvčí Budvaru Petr Samec.~obo~ptr~efm
Průzkum: Tři čtvrtiny lidí hodlají kvůli DPH omezit výdaje Praha 4. ledna (ČTK) - Téměř tři čtvrtiny lidí by kvůli růstu daně z přidané hodnoty rády omezily své výdaje a případně začaly i spořit. Více než dvě pětiny ale zároveň přiznaly, že jim současná situace více spořit neumožňuje. Naopak o změně chování neuvažují především mladí lidé, vyplývá z průzkumu ING Bank. Úspory si většinou nemohou dovolit lidé ve věku 56 až 65 let, a to v téměř 60 procentech případů. Na druhou stranu skupinou, která o změně chování a vytvoření si finančního zázemí uvažuje nejméně, jsou mladí lidé ve věku od 18 do 25 let. Celkem nehodlá měnit své zvyky 44 procent mladých. Na své finanční situaci nehodlá nic měnit z pohledu pohlaví ani 34 procent českých mužů. Ženy naopak chtějí šetřit ve 48 procentech případů. Z těch, kteří chtějí více spořit, ale jejich finanční situace jim to nedovoluje, tvoří největší část občané Jihomoravského a Zlínského kraje, za nimi následují Královehradecký a Pardubický kraj společně s Ústeckým a Liberecký krajem. Nejvíce odhodlaní k dalšímu spoření jsou naopak respondenti z Vysočiny. Těch, kteří nebudou na stávající situaci nic měnit, je významný podíl v Moravskoslezském a Olomouckém kraji. Průzkum společnosti ING Bank uskutečnila v listopadu 2011 společnost Ipsos Tambor. Zúčastnilo se jej 524 respondentů ve věku 18 až 65 let.~mak~efm
Bohemians 1905 zahájí přípravu netradičně futsalem a v písku Praha 3. ledna (ČTK) - Netradiční začátek zimní přípravy zvolili fotbalisté Bohemians 1905. Po dnešním absolvování fyzických testů si svěřenci trenéra Pavla Medynského ve středu vyzkoušejí beachfotbal a následně si zahrají zápas proti futsalistům Bohemians 1905. Až od čtvrtka začnou s normálními fotbalovými tréninky. Souboj s klubovými futsalisty, který proběhne ve středu od 19:05 v hale na Jižním Městě, bude přípravou na bratislavský halový turnaj Víkend šampionů, na kterém se fotbalisté Bohemians 1905 představí v neděli. Pro futsalisty zase půjde o generálku před úterním finále Českého poháru s Chrudimí. Do přípravy se zapojí tři nové posily. Z Viktorie Žižkov přijde výměnou za útočníka Vladimíra Bálka obránce Lukáš Bodeček. Na zkoušku pak přijdou Pavel Vyhnal, který na podzim hostoval ze Slavie v druholigovém Sezimově Ústí, a slovenský útočník Martin Guldan. Toho doporučil bývalý kouč Bohemians 1905 Pavel Hoftych, pod nímž Guldan působil v Trnavě. "Lukáš Bodeček má být součástí přesunu Vladimíra Bálka opačným směrem. O podmínkách výměny se stále jedná," řekl pro klubový web sportovní manažer Libor Koubek, který jedná i o dalších možných přestupech a hostováních. "Snažíme se najít nejlepší sportovní a zároveň ekonomickou variantu na místa, kde je v sestavě nejmenší konkurence," dodal. Vedle tří nových tváří se do přípravy zapojí i mladí odchovanci Petr Nerad (reprezentant do 18 let) a Jiří Ptáček, který na podzim hostoval v Sezimově Ústí, Jiří Kaufman, jenž vyléčil dlouhodobé zranění, a také navrátilec z hostování ve Slovanu Bratislava Lukáš Hartig. Naopak tým z Ďolíčku opouští vedle Bálka také krajní záložník Tomáš Michálek, který se vrací z hostování do Jablonce. Vršovický klub v zimě po Víkendu šampionů čeká také Tipsport liga, ve které se v Satalicích utkají s Jabloncem, Českými Budějovicemi, Hradcem Králové a Viktorií Žižkov. Zároveň pojedou na dvě soustředění - kondiční proběhne v Břízkách a herní v Břeclavi.~spo
Výkon stavebnictví hradeckého kraje do září klesl o pět procent Hradec Králové 1. ledna (ČTK) - Výkony největších stavebních firem v Královéhradeckém kraji za prvních devět měsíců loňského roku meziročně klesly o 5,3 procenta na 3,1 miliardy korun. Ještě v prvním pololetí loňského roku přitom stavebnictví kraje vykazovalo zhruba čtyřprocentní růst. Vyplývá to z předběžných údajů Českého statistického úřadu. Přes pokles výkonů statistiky sledovaných 38 firem s více než 50 zaměstnanci zaměstnávalo v souhrnu více lidí než ve stejném období roku 2010. Firmy měly 4159 pracovníků, což bylo meziročně o sedm procent více. V celé zemi stavební výroba v prvním třech čtvrtletích roku 2011 klesla o 3,9 procenta na 127 miliard korun. S výjimkou Vysočiny a Středočeského, Libereckého a Moravskoslezského kraje utrpěly propad všechny české a moravské regiony. Pokles v hradeckém kraji šel na vrub inženýrskému stavitelství, které se propadlo téměř o třetinu na 876 milionů korun. Pozemní stavitelství zvýšilo výrobu o 16 procent na více než 2,2 miliardy korun. Celkově stavebnictví v hradeckém kraji výkony největších firem stojí v rámci ČR na předposledním místě. Nižší stavební výrobu měl do září jen Karlovarský kraj. Výrazně pod celostátním průměrem má stavebnictví hradeckého kraje i mzdy. V prvních devíti měsících loňského roku mzdy u firem sledovaných statistiky vzrostly o pět procent na 23.751 korun. V celé zemi mzdy ve stavebnictví vzrostly o jedno procento na 27.719 korun. Nejvýznamnější stavbou v kraji je rozšíření závodu automobilky Škoda Auto ve Vrchlabí. Závod bude nově vyrábět i převodovky. Stavba aktuálně patří k nejvýznamnějším průmyslovým stavbám v Česku. Samotná výrobní hala by měla být hotová v dubnu, výroba by se měla rozjet do konce roku. Loni v září začala stavba nové lanovky na Sněžku za téměř 300 milionů korun. Stavbu nových kanalizací a rekonstrukci čistírny odpadních vod nákladem čtvrt miliardy korun loni zahájily Vodovody a kanalizace Náchod. Město Hradec Králové letos dokončí stavbu nové knihovny a sportovního areálu Bavlna.~sta
Zemřel autor šermířských soubojů ve slavných filmech Anderson Londýn 2. ledna (ČTK) - Ve věku 89 let zemřel v neděli Bob Anderson, který se zasloužil o šermířské souboje ve slavných filmech jako Hvězdné války a Pán prstenů. Informovala o tom dnes agentura AP s odvoláním na britský šermířský svaz, který Anderson kdysi reprezentoval i na olympiádě. Bob Anderson si nasadil Vaderovu černou helmu a sváděl souboje se světelnými meči v původní trilogii Hvězdných válek. Andersonův podíl na slavné roli, kterou ztvárňoval David Prowse, nebyl zprvu uváděn, ale v roce 1983 to prozradil představitel Luka Skywalkera herec Mark Hamill. Herec a šermíř Anderson působil jako šermířský mistr či trenér i při natáčení filmu Srdečné pozdravy z Ruska s agentem Jamesem Bondem. V roce 2005 pomohl podle AP u dobrodružného snímku Legenda o Zorrovi a ještě loni u filmu Hobbit.~kul~mag
Ode dneška bude stíhat policisty nebo celníky generální inspekce Praha 1. ledna (ČTK) - Ode dneška povede trestní stíhání příslušníků a zaměstnanců policie, celní správy a vězeňské služby Generální inspekce bezpečnostních sborů (GIBS). Stíhat bude také příslušníky samotné inspekce. Lednem totiž nabývá účinnosti zákon o generální inspekci. Povede ji bývalý náměstek policejního prezidenta Ivan Bílek, kterého do funkce jako prozatímního ředitele jmenoval premiér Petr Nečas. Inspekce je podle zákona samostatným bezpečnostním sborem s vlastním rozpočtem. Na její příslušníky se vztahuje zákon o služebním poměru. Má postavení policejního orgánu podle trestního řádu a pravomoci celostátního útvaru kriminální policie. Na starosti bude mít veškerou kriminalitu příslušníků a občanských zaměstnanců policie. U celní správy a vězeňské služby bude inspekce stíhat trestnou činnost všech příslušníků, u občanských zaměstnanců trestné činy spáchané v souvislosti s výkonem pracovních úkolů. Zákon předpokládá, že inspekce bude provádět zkoušky spolehlivosti. V případech kriminality příslušníků a zaměstnanců inspekce norma kopíruje model tajných služeb. Prověřování, tedy fázi před zahájením trestního stíhání, bude provádět zvláštní vnitřní oddělení inspekce, fázi vyšetřování, která začíná zahájením stíhání, již povede státní zástupce. Ten bude v případě sporu rozhodovat o tom, zda má vést případ policie, nebo inspekce. Dohled nad inspekcí bude vykonávat nově zřízená sedmičlenná sněmovní komise pro kontrolu její činnosti. V jejím čele by měl stanout exministr vnitra František Bublan (ČSSD).~zak~obo
SP v severské kombinaci koncem ledna v Zakopaném nebude Zakopané (Polsko) 1. ledna (ČTK) - Světový pohár v severské kombinaci se 28. a 29. ledna neuskuteční v Zakopaném, ale na náhradním místě. Polští organizátoři se museli pořadatelství závodů vzdát, neboť nestihnou dokončit úpravy běžeckého okruhu. "Tohle odřeknutí je hodně politováníhodné. Ale už jednáme s možnými náhradníky," uvedl v tiskovém prohlášení ředitel závodů v severské kombinaci mezinárodní federace FIS Ulrich Wehling. První závody sdruženářů v novém roce jsou na programu příští víkend v německém Schonachu.~spo
Mubarak byl u soudu obviněn z nastolení tyranie v Egyptě Káhira 3. ledna (ČTK) - Egyptský prokurátor Mustafá Sulajmán při dnešním stání v procesu s bývalým prezidentem obvinil Husního Mubaraka z toho, že za 30 let, kdy Egyptu vládl, nastolil tyranii. Mubarak je od srpna souzen za spoluúčast na zabití více než 800 účastníků loňských protestů, kvůli nimž v únoru odstoupil. V případě usvědčení mu hrozí i trest smrti. Mubaraka dnes stejně jako v minulých případech k soudu přinesli na nosítkách, protože je nemocen. Proces se protahuje mimo jiné kvůli procedurálním sporům. Jednou z nich byla žádost o výměnu předsedy soudu Ahmada Rifáta, což bylo zamítnuto. Sulajmán dnes v hodinové řeči předkládal argumenty obžaloby. Pak bylo řízení přerušeno a bude pokračovat ve středu. Obžaloba má na přednesení svých argumentů tři dny. Proces se koná v budově policejní akademie na káhirském předměstí a budovu stejně jako v minulých případech chrání policisté i vojáci. V soudní síni mohou být novináři, ale jednání není na rozdíl od prvních stání přenášeno televizí. Některá z prvních svědectví vyzněla v Mubarakův prospěch, což vyvolalo nové nepokoje.~zak~pol
Výsledky tenisového turnaje mužů a žen v Brisbane Muži: Dvouhra - 1. kolo: Baghdatis (Kypr) - Harrison (USA) 7:6 (9:7), 6:4.~spo
Bauer ve sprintu opět nepostoupil, uspěli Jakš a Nývltová Toblach (Itálie) 4. ledna (ČTK) - Běžec na lyžích Lukáš Bauer v šesté etapě Tour de Ski opět nepostoupil z kvalifikace sprintu a na své soupeře podle očekávání ztratí. Do vyřazovacích bojů dnes v Toblachu z českých reprezentantů prošli Martin Jakš a Eva Nývltová. Kvalifikaci na trati 1,3 km volnou technikou vyhrál Švýcar Dario Cologna, který vede průběžné pořadí Tour. Jakšovi se dařilo a vyjel si 12. místo. Bauer si přál první životní postup z kvalifikace, ale na Colognu ztratil 10,70 vteřiny, což stačilo na 47. místo. Do sprintu nenastoupil Jiří Magál, který tak na Tour de Ski skončil. Mezi ženami dominovala Norka Marit Björgenová, Nývltová postoupila jako poslední třicátá. Ivana Janečková skončila předposlední s odstupem 25 vteřin.~spo
Firmám z Olomouckého kraje opět klesla stavební výroba Olomouc 3. ledna (ČTK) - Olomoucký kraj se ani v prvních třech čtvrtletích loňského roku nevymanil z útlumu ve stavebnictví, který zahájila světová hospodářská krize. Základní stavební výroba velkým firmám z regionů meziročně poklesla o více než 10 procent na 3,1 miliardy korun. V celé zemi se základní stavební výroba snížila o necelé čtyři pct. Vyplývá to z údajů Českého statistického úřadu. "V oboru stavebnictví propad nadále pokračuje. Je to dáno tím, že je málo zakázek. Velké firmy kvůli tomu jdou i do menších projektů, o které dříve zájem neměly. Na trhu je navíc obrovský tlak na cenu," řekl ČTK šéf krajské hospodářské komory Bořivoj Minář. Větším stavebním firmám z olomouckého regionu meziročně ubylo zakázek v oboru pozemního i inženýrského stavitelství. U pozemního se základní stavební výroba snížila o 10,1 procenta na 2,09 miliardy korun, v případě inženýrského statistici hlásí pokles o 10,5 procenta na 1,02 miliardy Kč. Celkově však tržby v oboru průmyslu v Olomouckém kraji v prvních devíti měsících loňského roku vzrostly. Zvýšily se o 10,2 procenta na 71,2 miliardy korun. Podle Mináře se dařilo lépe zejména strojírenským firmám. "Podle mého názoru je to tím, že Česká republika patří mezi světové velmoci v této oblasti, protože máme v daném odboru skutečné odborníky," uvedl šéf krajské hospodářské komory. V celé zemi základní stavební výroba v prvních třech čtvrtletích roku 2011 klesla o 3,9 procenta na zhruba 127 miliard korun. S výjimkou Vysočiny a Středočeského, Libereckého a Moravskoslezského kraje utrpěly propad všechny české a moravské regiony.~sta~mak
Projekt České kořeny bude mít třetí pokračování z Vídně Praha 3. ledna (ČTK) - Na dva dokumentární snímky České kořeny ve Švédsku a České kořeny ve Švýcarsku naváže tento rok třetí pokračování. Tentokrát bude mapovat život rodin českých emigrantů ve Vídni. Dotočení je plánováno na jaro, uvedení hotového dokumentu pak na podzim tohoto roku. ČTK o tom informovala členka autorského týmu Martina Fialková. "Dalšími z filmovaných osobností vznikajícího třetího dílu České kořeny ve Vídni budou manželé Vašíčkovi, členové legendárních Sputniků, jedné z prvních domácích rokenrolových kapel," uvedla Fialková. Dokumentární cyklus České kořeny má být mozaikou životních příběhů Čechů v zahraničí. Přináší vyprávění několika osobností o jejich životě i aktivitách české komunity. Mluvené slovo doprovázejí záběry z rodinného prostředí i pohled na zajímavá místa v regionu, kde krajané žijí. Autory dokumentů podle Fialkové také zajímá zpětný pohled osobností na rozhodnutí opustit svou vlast, i jak to vidí jejich děti. Vedle Fialkové, která má na starosti produkci, rozhovory a mediální servis, natáčí České kořeny kameraman a režisér Tomáš Kubák a scenáristka a zvukařka Veronika Hollerová. Oba předchozí dokumenty odvysílala i Česká televize. Cyklus nabízí portréty známějších i zdánlivě obyčejných lidí. Ve švédském díle se diváci seznámili s významným vědcem Vratislavem Langerem či houslovým virtuosem Jaroslavem Šonským, který na konci loňského roku vystoupil ve Smetanově síni Obecního domu v Praze na Vánočním koncertu festivalu České doteky hudby. České kořeny ve Švýcarsku představují například klavírního virtuosa Roberta Kolínského, který se v roce 1970 narodil českým rodičům emigrujícím do Švýcarska, významnou osobnost českého skautinku ve Švýcarsku Danu Guthovou-Seidlovou nebo spisovatelku Blanku Kubešovou, která loni vydala novou knihu Baletky v modrém. České kořeny vyrábí KAM Studio ve spolupráci s Mezinárodním českým klubem, vydavatelem krajanského časopisu Český dialog.~kul~sop
Avízo, 10.1.: TK k veletrhům cestovního ruchu GO a REGIONTOUR... Brno - 11:00 TK k veletrhům cestovního ruchu GO a REGIONTOUR 2012. Místo: konferenční sál 103 administrativní budovy BVV, Výstaviště 1, Brno Pramen: Dita Brančíková, tel.~den~tur~slz
Premiéra Ondříčkova filmu Ve stínu bude až 13. září Praha 5. ledna (ČTK) - Distribuční premiéra očekávané dobové detektivky režiséra a producenta Davida Ondříčka nazvané Ve stínu se odkládá. V českých kinech se místo 2. února objeví až 13. září. Příběh snímku s Ivanem Trojanem a německým hercem Sebastianem Kochem, který zazářil v oscarovém dramatu Životy těch druhých, se odehrává před měnovou reformu v první polovině 50. let. "Producenti a distributor se k tomuto kroku rozhodli po jednáních se zahraničním koproducentem, společností Bleiberg Entertainment, která zajišťuje filmu světovou distribuci. Zahraniční partner doporučuje s ohledem na další distribuční politiku a možnou účast na zahraničních festivalech sblížit datum české a mezinárodní premiéry," vysvětlila mluvčí projektu Uljana Donátová. Ondříček chtěl původně kvůli složitosti této klasické detektivky s politickým nádechem točit chronologicky - to se ale nepovedlo. S koproducentem Kryštofem Muchou sehnal potřebných 70 milionů korun i ze zahraničních zdrojů. Trvalo jim to čtyři roky, dvakrát natáčení odložili a Marek Epstein napsal 17 verzí scénáře. Natáčelo se v Praze, v Polsku i v barrandovských ateliérech. Další role ztvárnili Soňa Norisová, Jaroslav Plesl, Jiří Štěpnička, Marek Taclík, Norbert Lichý, Martin Myšička a Miroslav Krobot. Zatímco Koch hraje východoněmeckého policistu, který je vyslán do Československa pomoci s politickými procesy, Trojan je kriminalistou ze staré školy. Myslí si, že když má důkazy, nemůže prohrát. Nakonec se utká s mocí StB, která zkomplikuje běžný případ. Podle Trojana se tak po dlouhé době v českém filmu objeví hrdina schopný velkých obětí, aby pravda zůstala pravdou. "Věřím, že se s ním diváci ztotožní, protože je jedním z hrdinů, o nichž jsme dosud nevěděli. Pokud je máme, netočíme o nich filmy," řekl během natáčení. Začátek 50. let byl jedním z nejtemnějších období československé historie. Komunismus upevňoval svou moc, sovětští poradci byli u založení Státní bezpečnosti a dezorientovaní lidé měli strach.~kul~mag
Výsledky tenisového turnaje žen v Aucklandu Dvouhra - 2. kolo: Kuzněcovová (3-Rus.) - McHaleová (USA) 6:1, 6:1, Erraniová (It.) - Wickmayerová (7-Belg.) 4:6, 6:1, 6:1. Čtyřhra - čtvrtfinále: Hlaváčková, Hradecká (3-ČR) - Barroisová, Grönfeldová (Něm.) 7:5, 6:4.~spo
Šumperská radnice podpoří organizace v oblasti kultury i sportu Šumperk 4. ledna (ČTK) - Šumperská radnice podpoří i v letošním roce formou grantů a dotací organizace, které pracují s dětmi a mládeží v oblasti sportu, kultury a volného času. Loni jim rozdělila 3,5 milionu korun, o letošní částce budou zastupitelé rozhodovat 26. ledna. Žádosti mohou zájemci podávat do konce ledna, řekl dnes ČTK mluvčí radnice Kamil Navrátil. "O podporu se mohou ucházet rovněž organizace zaměřené na zdravotně- sociální oblast. Peníze dostanou i tradiční kulturní akce. Každoročně radnice peníze rozděluje mezi více než stovku žadatelů," uvedl mluvčí. Novinkou je to, že žádost lze podat i elektronickou formou. "Tento krok by měl usnadnit administraci grantů," uvedla referentka odboru školství Iva Vymazalová. Šumperané se mohou těšit na festivaly a akce, které pravidelně obohacují kulturní život města. Patří k nim Klášterní hudební slavnosti, festival Divadlo v parku, Klasika Viva, Mezinárodní folklorní festival či Blues Alive. Město počítá i s podporou Šumperského dětského klubu či sportovních oddílů.~pol~pod~kul~spo
Plzeň začala přípravu bez Bystroně, o Řepkovi se bude jednat Plzeň 4. ledna (ČTK) - Fotbalisté Plzně vstoupili do zimní přípravy bez obránce Davida Bystroně, kterému hrozí trest za doping. Možné angažmá bývalého kapitána Sparty Tomáše Řepky se v klubu bude řešit dnes odpoledne, kdy by mělo být definitivně jasné, zda osmatřicetiletý stoper tým úřadujících českých mistrů posílí. Bystroň na prvním tréninku v roce chyběl, podle tiskového mluvčího Viktorie Pavla Pillára nedorazil po dohodě s vedením klubu. "Zatím má volno," řekl ČTK Pillár. Bystroň měl pozitivní dopingový test po listopadovém utkání Ligy mistrů proti Borisovu, 10. ledna má být znám výsledek analýzy B vzorku. Pokud by byl také pozitivní, Bystroňovi hrozí až dvouletý zákaz startů. Proto se plzeňský klub poohlíží po jiných alternativách. Jednou z nich je angažování Řepky, který v prosinci skončil ve Spartě. Generální manažer Viktorie Adolf Šádek už v pondělí v rozhovoru s ČTK připustil, že Řepkův příchod není vyloučen. Zda k senzačnímu transferu opravdu dojde, možná naznačí už dnešní další jednání. "Opět se sejde sportovní úsek klubu a věc by měla být definitivně vyřešena," uvedl Pillár. Řepka se v úterý večer údajně sešel s koučem Pavlem Vrbou, který má mít rozhodující slovo. Plzeňský tým oproti podzimní části sezony doznal několika změn. V přípravě vedle Bystroně nebyl ani záložník Petr Jiráček, který přestoupil do Wolfsburgu. Na tréninku aktuálně třetího týmu ligy naopak nechyběl další reprezentant a středopolař Václav Pilař. Ten je ve Viktorii na ročním hostování z Hradce Králové, ale také v jeho případě se mluví o odchodu do Wolfsburgu. Pilař je ale zatím v Plzni. Kouč Vrba dnes přivítal dvě nové akvizice. Záložník Tomáš Berger, který do Plzně přišel na půlroční hostování s opcí z pražské Dukly, hned vyrazil na trénink. Útočník Tomáš Wágner z Příbrami se odebral na kondiční testy, které už má za sebou většina plzeňského týmu.~spo
Institut DIW snížil odhad růstu HDP Německa, na jaře čeká pokles Berlín 4. ledna (ČTK) - Přední německý ekonomický institut DIW snížil odhad růstu německé ekonomiky pro letošní rok. Hrubý domácí produkt se má zvýšit o 0,6 procenta, doposud DIW očekával růst kolem jednoho procenta. Institut současně varoval, že ekonomika by se na jaře mohla krátce propadnout do recese, kolem poloviny roku však opět oživí. Za zhoršením výhledu stojí současné problémy v Evropské unii, které ohrožují německý vývoz. Pokud se podaří dluhovou krizi v eurozóně stabilizovat, mohla být v příštím roce ekonomika výrazně oživit a HDP stoupnout o 2,2 procenta, dodal DIW. Za loňský rok by měl růst německé ekonomiky činit necelá tři procenta. Další německé instituty odhadují v letošním roce růst v rozmezí od 0,4 procenta po 0,8 procenta. Ve svém společném odhadu v říjnu loňského roku však předpovídaly, že se Německu podaří vyhnout recesi, pouze se přiblíží na okraj recese. Ta nastává v případě, že ekonomika mezičtvrtletně klesne dvě čtvrtletí za sebou. Vládní poradci pro letošní rok počítají s růstem německé ekonomiky o 0,9 procenta, napsala agentura AP. Německá ekonomika, která je největší v Evropě, byla v posledních dvou letech motorem růstu celé eurozóny a vzhůru ji vedl zejména vývoz. Na německé ekonomice je závislá i řada českých firem.~mak
Výsledky SP a Turné čtyř můstků ve skocích na lyžích v Ga-Pa Závod SP a Turné čtyř můstků ve skocích na lyžích v Garmisch-Partenkirchenu (Německo): 1. Schlierenzauer 274,5 b. (138+134), 2. Kofler (oba Rak.) 270,4 (130,5+137,5), 3. Ito 269,6 (138,5+141,5), 4. Takeuči (oba Jap.) 268,0 (130,5+140) a Stoch (Pol.) 268,0 (132+137,5), 6. Morgenstern (Rak.) 267,9 (132+136,5), 7. Freund (Něm.) 262,2 (138,5+130,5), 8. Koudelka (ČR) 262,1 (136+135,5), 9. Bardal (Nor.) 256,1 (129+131,5), 10. Ammann (Švýc.) 255,0 (136,5+129,5), ...13. Hlava 251,8 (127,5+135), 16. Janda 246,6 (130+131,5), 35. Matura (všichni ČR) 109,7 (120,5). Průběžné pořadí Turné (po 2 ze 4 závodů): 1. Schlierenzauer 557,8, 2. Kofler 535,6, 3. Ito 532,3, 4. Morgenstern 532,2, 5. Freund 526,2, 6. Koudelka 517,7, ...11. Hlava 484,7, 17. Janda 478,4, 49. Matura 109,7. Průběžné pořadí SP (po 9 z 27 závodů): 1. Kofler 668, 2. Schlierenzauer 576, 3. Bardal 459, 4. Morgenstern 436, 5. Freitag (Něm.) 380, 6. Freund 355, ...8. Koudelka 247, 13. Hlava 163, 25. Janda 74, 38. Matura 29, 55. Cikl (ČR) 3.~spo
V Tanvaldu byl v noci zastřelen mladý muž, další byl zraněn Tanvald (Jablonecko) 1. ledna (ČTK) - V Tanvaldu na Jablonecku byl v noci na dnešek při potyčce zastřelen dvaadvacetiletý muž. Střelné poranění má i jeho o dva roky starší bratr. Podezřelým je třiašedesátiletý muž, kterého policie zadržela a vyslechla. ČTK o případu informovala policejní mluvčí Ludmila Knopová. Zastřelený i zraněný mladík jsou Romové. O tom, jak bude střelba posouzena, se podle informací státního zastupitelství dosud nerozhodlo. Není vyloučeno, že se případ bude kvalifikovat jako nutná obrana. Neštěstí se stalo krátce před 01:30 na okraji města směrem na sousední Desnou, u železniční trati v blízkosti Krkonošské ulice. Přesné okolnosti, za jakých se čin odehrál, zatím policisté zjišťují. Vyslechnut dosud nebyl ani vážně zraněný mladík, který zůstává v péči lékařů. "Úkony trestního řízení zatím nebyly zahájeny," uvedla Knopová. Podle prvotní informace z dnešního rána, která ale byla později dementována,  policisté případ vyšetřovali pro podezření z pokusu o vraždu. Státní zástupkyně Lenka Bradáčová ČTK řekla, že podezřelý muž už policistům podal vysvětlení. Okolnosti případu ale zatím jasné nejsou. "Za současného stavu řízení není možné kvalifikovaně rozhodnout o tom, zda ten skutek bude vůbec trestným činem, zda se nejednalo o znaky nutné obrany, anebo bude posuzován jako trestný čin, buď vraždy, zabití nebo ublížení na zdraví s následkem smrti. Ještě to říct neumíme," uvedla Bradáčová. K dispozici zatím není nezbytný znalecký posudek ani pitva zemřelého mladíka. Získání potřebných informací proto může trvat déle, možná týden. Státní zastupitelství si také vyhradilo právo podávat o případu informace. Tragické úmrtí policisté vyšetřovali v asi sedmitisícovém Tanvaldu také začátkem loňského roku. V polovině března tam byl v bytě na sídlišti nalezen mrtvý sedmdesátiletý muž. Už z prvotního ohledání bylo patrné, že si zranění sám nezpůsobil. "Nařízená soudní pitva jen potvrdila, že na smrti muže se podílela druhá osoba," uvedla loni k případu Knopová. Asi o měsíc později policie oznámila, že byli z vraždy obviněni dva lidé ve věku do 30 let.~zak
Avízo, 4.1.: TK nejvyššího státního zástupce Pavla Zemana, na... Brno - 13:00 TK nejvyššího státního zástupce Pavla Zemana, na které zhodnotí rok svého působení ve funkci. Akreditace na e-mail: TiskovyMluvci@nsz.brn.justice.cz, tel.: 737 247 245.~den~zak
Neuchatel propustil čtyři fotbalisty včetně kapitána Bern 5. ledna (ČTK) - Xamax Neuchatel, jehož čečenský majitel Bulat Čagajev se svými kontroverzními kroky pravidelně stará ve švýcarské lize o pozdvižení, propustil čtyři fotbalisty. Nečekaný krok přišel den poté, co byl Xamax podruhé v této sezoně potrestán odpočtem čtyř bodů za neplnění licenčních podmínek. Čagajev od květnové koupě klubu vyhodil čtyři trenéry, celé vedení a rozvázal sponzorské smlouvy. O čtyři body přišel Xamax už v prosinci, proti čemuž se odvolal. Tentokrát dostal trest za nezaplacení sociálního pojištění za říjen. Vyhazov dostali kapitán Stéphane Besle, Javier Arizmendi, Vincent Bikana a Haris Seferovic. "Je to bolestné. Nebyl jsem připraven na to, že budu najednou bez práce," uvedl Francouz Besle, jenž hrál za Neuchatel šest let. Za hráče se postavila Unie švýcarských fotbalistů (SAFP), podle níž byli fotbalisté propuštěni bez zjevného důvodu, navíc klub prý dluží celému týmu výplaty za listopad a prosinec. "Tyhle záležitosti se už nedají tolerovat. Klub se chová k hráčům bez respektu," uvedl prezident SAFP Lucien Valloni.~spo
Avízo, 10.1.: TK k neformálnímu vzdělávání mládeže. Zástupci... Praha - 10:00 TK k neformálnímu vzdělávání mládeže. Zástupci národní agentury Mládež představí novinky v čerpání peněz z evropského grantového programu "Mládež v akci" a možnosti získání grantů pro mládežnické projekty v roce 2012 (jde o mimoškolní aktivity). Akreditace na e-mail: jnpublicity@gmail.com nebo tel.: 723 540 511.~den~sko~eur
Vláda kvůli VV opět přerušila jednání o vracení majetku církvím Praha 4. ledna (ČTK) - Vláda dnes znovu přerušila jednání o vracení majetku církvím, k návrhu zákona by se měla vrátit za týden, uvedl zdroj ČTK. Věci veřejné (VV) váhají s podporou zákona, chtějí vědět, kde stát vezme peníze na finanční kompenzace církvím. O požadavcích VV by měli ještě jednat koaliční lídři ve formátu K9.~for~pol~pod
Nový rok na jihu Moravy: zranění od petard a děti v první minutě Brno 1. ledna (ČTK) - Při silvestrovských oslavách se letos na jihu Moravy zranili čtyři lidé včetně dvou dětí při odpalování zábavní pyrotechniky. Poranila i pětiletého a osmiletého chlapce. Třiadvacetiletému muži raketa vybuchla v ruce. Na rozdíl od minulých let však záchranáři ani hasiči nevyjížděli ke smrtelným nebo těžkým úrazům. První děti kraje se narodily minutu po půlnoci. V Nemocnici Milosrdných bratří v Brně přišla na svět Eliška Macáková z Brna, ve vyškovské nemocnici Hana Roubalíková z Kroměříže. Spolu s dalšími novorozenci téže minuty patří k prvním letošním dětem ČR. Hasiči a záchranáři vyjížděli v noci ke dvěma dopravním nehodám, při nichž se zranili lidé. Po nárazu do stromu skončil v nemocnici řidič, který hodinu po půlnoci boural v Moravanech u Brna. Čtyři zraněné ošetřovali záchranáři zhruba hodinu před půlnocí po nehodě v Rakovecké ulici v Brně-Bystrci. Jinak hasiči asistovali převážně u banálních požárů - hořely popelnice, kontejnery i túje. V Hevlíně na Znojemsku vzplála stodola, v Ivanovicích na Hané na Vyškovsku balíky slámy. Záchranáři vyjížděli ke 183 případům, loni jich bylo 110. Záchrannou službu zavolali lidé kvůli 35 úrazům, dvěma dopravním nehodám, 11 lidem bez úrazu, ale pod vlivem alkoholu a ke třem napadením. Policie zastavila několik řidičů pod vlivem alkoholu či drog včetně pervitinu. Řešila stížnosti na rušení nočního klidu, ničení majetku petardami, hádky a rvačky. Naštěstí se při nich nikdo nezranil, uvedla policejní mluvčí Petra Vedrová. Kuriózní případ se stal v Brně. Opilý vrátný tam nechtěl pustit zaměstnankyni ze zamčeného firemního areálu a smál se jí. Osvobodila ji až policie. Muž nadýchal čtyři promile alkoholu, skončil na záchytce a ve službě ho vystřídal střízlivý kolega.~zak~zdr~spl~mag~sop
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina A: ČR - USA 1:0 po úvodní dvouhře Kvitová - Matteková-Sandsová 6:2, 6:1, následuje Berdych - Fish a Kvitová, Berdych - Matteková-Sandsová, Fish.   Bulharsko - Dánsko 2:1 Pironkovová - Wozniacká 5:7, 6:4, 2:6, Dimitrov - Nielsen 7:6 (7:5), 6:2, Pironkovová, Dimitrov - Wozniacká, Nielsen 3:6, 6:4, 10:1.   Tabulka:    1.	ČR	1	1	0	2:1	5:3	1	2.	Dánsko	2	1	1	3:3	8:7	1	3.	Bulharsko	2	1	1	3:3	8:8	1	4.~spo
Budvar loni prodal 1,32 mil. hektolitrů piva České Budějovice 4. ledna (ČTK) - Budějovický Budvar loni prodal 1,32 milionů hektolitrů piva, což je meziročně o 5,5 procenta více. Pivovar tak zaznamenal druhý nejlepší výsledek ve své stošestnáctileté historii. Lepší rok měl pouze v roce 2000, tehdy prodal 1,35 milionů hektolitrů piva, řekl dnes ČTK mluvčí Budvaru Petr Samec. Meziročně loni podnik dosáhnul také nárůstu tržeb o 1,9 pct. Pivovar zaznamenal příznivý vývoj především v exportu. Loni vyvezl 650.000 hektolitrů piva, o 7,8 pct více než v roce 2010. "Objem vývozu tak překonal náš dosavadní rekord," řekl obchodní ředitel Budvaru Robert Chrt. Podle něj se pivovar také dokázal výrazněji prosazovat na domácím trhu. Tam Budvar meziročně zvýšil objem prodaného piva o více než tři procenta. "Podařilo se nám tak zvrátit nepříznivý trend roku 2010, ve kterém jsme na domácím trhu kvůli nárůstu spotřební daně ztratili přes sedm procent," uvedl Chrt. Celkový meziroční nárůst o 6,5 pct přinesl prodej světlého ležáku Budweiser Budvar, který patří k nejvýznamnějším produktům společnosti. Podnik také v loňském roce poprvé překonal hranici 800.000 hektolitrů stáčeného lahvového piva. Lídr trhu Plzeňský Prazdroj zveřejní prodejní výsledky za loňský rok na přelomu ledna a února, stejně jako každý rok, řekl dnes ČTK mluvčí největšího českého pivovaru Jiří Mareček.~obo~ptr~efm
Zbrusu nové sídlo hongkongské vlády zamořeno bakterií legionella Hongkong 3. ledna (ČTK) - Ve zbrusu nové sídle hongkongské vlády, jehož stavba vyšla na 700 milionů dolarů, byla objevena bakterie, která způsobuje legionářskou nemoc. Informovala o tom dnes agentura AP s odvoláním na zdravotnické zdroje. Celý komplex se nyní dezinfikuje. Zamoření objektu odhalila kontrola, která byla nařízena poté, co se touto potenciálně smrtelnou chorobou nakazil minulý měsíc ministr školství Michael Suen. Zdravotnické úřady uvedly, že vzorky vody odebrané z toalety ministrovy nové kanceláře obsahovaly čtrnáctkrát větší množství bakterie legionella, než je povolená hodnota. Bakterie legionella byla nalezena i na dalších záchodcích, včetně těch, které přísluší ke kanceláři nejvyššího představitele Hongkongu Donalda Tsanga. Problematickým místem byly i vodovodní kohoutky v kuchyni kantýny. První příznaky legionářské nemoci se podobají chřipce, přerůst mohou v těžký zápal plic. Nebezpečná je infekce lidem se sníženou imunitou, například starým a chronicky nemocným. Bakterie se šíří zejména ve vodovodních trubkách, klimatizacích, sprchách a v chladicích systémech. Název nemoci odkazuje na skutečnost, že byla poprvé odhalena na sjezdu amerických legionářů ve filadelfském hotelu v roce 1976, kdy jí podlehlo 34 lidí.~zdr~for~pol
Automobilka Hyundai loni v Nošovicích vyrobila přes 251.000 vozů Nošovice (Frýdecko-Místecko) 3. ledna (ČTK) - Automobilka Hyundai v Nošovicích na Frýdecko-Místecku vyrobila v roce 2011 přes 251.000 osobních automobilů čtyř modelů. To je zhruba o 50.000 vozů více než v předchozím roce. ČTK o tom dnes informoval mluvčí automobilky Petr Vaněk. Objem výroby podle něj vzrostl díky přijetí téměř 1000 nových pracovníků a spuštění třetí směny v září. "Nejvíce byly vyráběny vozy i30, kterých z linky sjelo 107.000, včetně verze kombi, Hyundai i30 cw," uvedl Vaněk. Modelu Hyundai ix35 se vyrobilo 70.000 aut, modelu Hyundai ix20 46.000 a modelu Kia Venga 28.000. Mluvčí doplnil, že výroba vozů Kia Venga v Nošovicích v květnu 2011 skončila a přesunula se do slovenského závodu Kia Motors u Žiliny. Automobilka vozy z nošovického závodu vyvezla do 48 zemí Evropy, Blízkého východu a severní Afriky. "Nejvýznamnějšími odběrateli byly v roce 2011 Německo, Rusko, Itálie, Španělsko a Rakousko," uvedl Vaněk. V Česku se prodala zhruba tři procenta aut vyrobených v Nošovicích.~str~aut~efm
Programovým ředitelem TV Barrandov je nově Sidovský Praha 5. ledna (ČTK) - Programovým ředitelem TV Barrandov se od Nového roku stal Janis Sidovský (43), který dosud vedl vlastní tvorbu stanice a její marketing. ČTK to dnes sdělila televize. "Jde o logické vyústění úspěchů, kterých pan Sidovský se svým týmem dosáhl po roce řízení vlastní tvorby," uvedla k tomu generální ředitelka Janka Vozárová. V kompetenci Sidovského podle ní dál zůstává i marketingová komunikace Barrandova. Sidovský v TV působí od konce roku 2007. V lednu 2008 se stal jejím mluvčím a o několik měsíců později ředitel marketingu a PR, následně byl zvolen i místopředsedou představenstva akciové společnosti Barrandov Televizní Studio. Vedení vlastní tvorby stanice převzal Sidovský v říjnu 2010. Vlastníkem TV Barrandov je akciová společnost Barrandov Televizní Studio, která má více akcionářů. Majitelem největšího podílu akcií je společnost Moravia Steel, v níž má hlavní slovo podnikatel Tomáš Chrenek.~med
Počet Španělů žádajících o podporu byl loni nejvyšší za 15 let Madrid 3. ledna (ČTK) - Počet lidí ve Španělsku žádajících o podporu v nezaměstnanosti stoupl na konci loňského roku na nejvyšší hodnotu za 15 let. Ministerstvo práce dnes oznámilo, že ve srovnání s koncem roku 2010 se počet žadatelů o podporu zvýšil o téměř osm procent na 4,42 milionu. V samotném prosinci se počet žadatelů zvýšil proti předchozímu měsíci jen nepatrně, o 0,04 procenta, tedy 1897 osob. Růst žádostí však Španělsko zaznamenalo již pátý měsíc za sebou. Míra nezaměstnanosti ve Španělsku je vyšší než 20 procent a patří mezi nejvyšší v eurozóně i celé Evropské unii. Téměř třetina nezaměstnaných v eurozóně jsou Španělé a bez práce je rovněž téměř polovina mladých Španělů. Španělská ekonomika se zřejmě již propadla do druhé recese za tři roky. Ekonomiku ohrožuje zpomalování vývozu do dalších zemí eurozóny kvůli dluhové krizi a slabá domácí poptávka, protože lidé raději šetří v obavách, že přijdou o práci. Nová konzervativní vláda, která vyhrála listopadové volby, slíbila zvýšit zaměstnanost reformami pracovního trhu. Analytici se však obávají, že úsporná opatření vlády zaváděná kvůli snížení obrovského rozpočtového deficitu naopak nezaměstnanost dále zvýší, napsaly agentury AP a Reuters.~odb~mak
Novoroční projev prezidenta sledovalo nejvíce lidí na ČT1 Praha 2. ledna (ČTK) - Novoroční projev prezidenta Václava Klause, který přenášela Česká televize, Nova i Prima family, zaznamenal největší sledovanost na ČT1. Na tomto programu jej zhlédlo 944.000 diváků starších 15 let, tedy 29,3 procenta diváků. Na Nově jej sledovalo 772.000 diváků, což představuje podíl 23,4 procenta diváků. Vyplývá to z údajů, které ČTK získala od televizních stanic. Česká televize (ČT) vysílala Klausův novoroční projev souběžně na programech ČT1 a ČT24. Zatímco na ČT1 jej sledovalo 944.000 diváků, na ČT24 měl projev 172.000 diváků. Celkem jej tedy na ČT viděl přes milion diváků. Celodenní sledovanost kanálu Prima family, který od 1. ledna nahradil původní Primu, negativně ovlivnilo přelaďování na set-top boxech a televizích vybavených DVB-T tunerem. Prezidentův projev zde zhlédlo 182.000 diváků, podíl pořadu činil 5,6 procenta.~for~pol~pod~med
Šumperské muzeum vystaví dřevořezby českých panovníků Šumperk 5. ledna (ČTK) - Postavy českých panovníků a jejich chotí na kolorovaných reliéfních dřevořezbách Jarmily Haldové si budou moci prohlédnout návštěvníci Vlastivědného muzea v Šumperku. Slavnostní zahájení výstavy Panovníci českých zemí a jejich manželky se uskuteční 12. ledna. Návštěvníci uvidí 106 významných postav českých dějin, řekla dnes ČTK kurátorka expozice Magda Zmrhalová. Výtvarnice, řezbářka a ilustrátorka Jarmila Haldová dřevořezbářské dílo zpracovává již od roku 1998. Dosud vytvořila 106 polychromovaných dřevěných deskových obrazů, na nichž jsou zobrazeni čeští panovníci a jejich manželky od počátku českých dějin. Má v úmyslu vytvořit celkem 132 vládců, poslední by měl být císař Karel I. "Vyřezané postavy jsou oděny v dobových kostýmech, které jsou bohatě pomalovány autentickými vzory a dobovými ornamenty. I popisy na reliéfech jsou dobovým písmem, které se dochovalo z archeologických nálezů a vztahuje se k zobrazené postavě," uvedla Zmrhalová. Podle ní dřevořezby zaujmou pestrou barevností, líbivými tvary i detailním zpracováním. Práci na postavách panovníků předcházela důkladná příprava - konzultace s historiky, studium literatury nejen historické, ale i mnoha publikací o dobovém oblečení, textilu, šperkařství, zbroji či numismatice. Výtvarnice Jarmila Haldová tvoří rovněž betlémy, loutky a ilustruje knihy. Od 70. let se věnuje botanickým ilustracím, díky nimž je známá především v Británii a v USA. Svou dřevořezbářskou práci rozvinula v náročné cykly, jako je například kolekce bohů z řecké mytologie, kolorované postavy z Mozartových oper, postavy z Babičky Boženy Němcové a soubor 32 reliéfních světců pro nevidomé. Právě kolekce světců ji přivedla k nápadu vytvořit rozsáhlý cyklus kolorovaných dřevořezeb reliéfních obrazů českých panovníků. Výstava potrvá do 22. dubna.~kul
Mezibankovní eurové sazby Euribor 5. ledna Brusel 5. ledna (ČTK) - Mezibankovní eurové zápůjční sazby Euribor, vypočítávané Evropskou bankovní federací (EBF) na základě údajů od 57 evropských bank. Euribor je konkurenčním produktem vůči sazbám Euro Libor, poskytovaným Britskou asociací bankéřů (BBA) na základě kotací u 16 bank sídlících v Londýně.   Kotace Euribor 5.~bur~eur~bup
Vláda kvůli VV opět přerušila jednání o vracení majetku církvím Praha 4. ledna (ČTK) - Vláda dnes znovu přerušila jednání o vracení majetku církvím, k návrhu zákona by se měla vrátit za týden, uvedl zdroj ČTK. Věci veřejné (VV) váhají s podporou zákona, chtějí vědět, kde v době škrtů stát vezme peníze na finanční kompenzace církvím. O požadavcích VV by měli ještě jednat koaliční lídři ve formátu K9. VV svým opakovaným váháním nad podporou církevních restitucí ve vládě nabourává loňskou dohodu mezi koaličními stranami a církvemi. Mezi vyjednávači měli VV také svého zástupce. Nyní véčkaři kvůli dopadům na státní rozpočet uvažují například o zpoždění vyplácení peněžních náhrad, přičemž majetek byl měl být vydán v souladu v dojednanými podmínkami. Podle místopředsedkyně VV Kateřiny Klasnové je s ohledem na ekonomický vývoj ČR třeba další diskuse o té části restitucí, které se týkají finančního plnění. Podle dohody koalice s církvemi bude částka, kterou stát vyplatí, 59 miliard korun. V úvahu má být brána inflace. Celkově by se tak mohla vyšplhat na 78,9 miliardy až 96,24 miliardy korun. Církve také mají dostat zpět 56 procent majetku, o který přišly za minulého režimu. Vyplácení peněz by mělo být rozloženo do 30 let. Cílem majetkového vyrovnání je i ukončení financování církví státem. Přechodné období před odstřihnutím financování církví od státního rozpočtu by podle dohodnutých předpokladů mělo začít v roce 2013 a trvat 17 let.~for~pol~pod
Trenér Mancini chce Balotellimu zakázat kouření Řím 2. ledna (ČTK) - Trenér Manchesteru City Roberto Mancini chce donutit svého svěřence Maria Balotelliho, aby přestal kouřit. Jednadvacetiletý italský útočník ghanského původu prý za den vykouří pět až šest cigaret. "Kdyby to byl můj syn, tak ho za to nakopu do zadku. Vím, že kouří, a vadí mi to. Nejsem ale jeho otec ani matka," uvedl Mancini, jenž Balotelliho nenasadil v novoročním ligovém utkání v Sunderlandu, kde ligoví lídři překvapivě prohráli 0:1. "V Itálii hodně hráčů kouří a myslím, že tady v Anglii také. Mario toho moc nevykouří, možná pět nebo šest cigaret denně, ale stejně jsem mu řekl, že by měl přestat," řekl Mancini. Balotelliho se však zastal autor rekordních 35 gólů v italské reprezentaci Luigi Riva, jenž je sám kuřákem. "Čtyři pět cigaret není kouření," řekl člen realizačního týmu reprezentačního kouče Cesare Prandelliho. "To by měl spíš Mancini zakázat Balotellimu chodit po velkých městech - 500 metrů v Londýně nebo Miláně je jako vykouřit celý balíček," tvrdí sedmašedesátiletý mistr Evropy z roku 1968 a vicemistr světa z roku 1970.~spo
Úrokové sazby na mezibankovním peněžním trhu 5.~bur~bup
Podíl nesplácených spotřebitelských úvěrů v USA nejnižší od 2007 Washington 5. ledna (ČTK) - Američané se pomalu dostávají z dluhů a platí včas své úvěry, včetně úvěrů na bydlení. Podíl nesplácených spotřebitelských úvěrů na celkovém objemu úvěrů se v loňském třetím čtvrtletí snížil na 2,59 procenta z 2,88 procenta v období duben až červen a byl nejnižší od třetího čtvrtletí 2007. Vyplývá to z údajů, které dnes zveřejnil Svaz amerických bankéřů (ABA). "Nepatrná ekonomická zlepšení, jako snížení cen benzinu a lepší stav pracovního trhu, snížila část napětí, kterému čelí spotřebitelé," uvedl hlavní ekonom ABA James Chessen. ABA definuje nesplácené úvěry jako úvěry, u kterých je dlužník v prodlení se splácením nejméně 30 dní. U půjček na bydlení se podíl nesplácených úvěrů snížil na 4,12 procenta z 4,38 procenta v předchozím čtvrtletí. V případě úvěrů z kreditních karet však mírně stoupl na 3,25 procenta z 3,22 procenta. Chessen očekává, že index nesplácených úvěrů bude klesat i nadále, částečně díky lepšímu ekonomickému výhledu. Nezaměstnanost se ve třetím čtvrtletí snížila na devět procent a růst hrubého domácího produktu zrychlil v celoročním přepočtu na 1,8 procenta. Varuje však před možným zhoršením situace na trhu s bydlením, který by mohl ještě ohrozit ekonomický růst, napsala agentura Reuters.~fin
Afghánský Taliban prý vytvoří svůj politický úřad v Kataru Kábul 3. ledna (ČTK) - Afghánské fundamentalistické hnutí Taliban je připraveno zřídit svou politickou kancelář mimo území Afghánistánu, aby po deseti letech války s jednotkami NATO mohlo zahájit mírová jednání. Taliban to dnes uvedl ve svém komuniké, z něhož citovala agentura AFP. Předběžnou dohodu o vytvoření svého politického zastoupení uzavřel Taliban s několika prostředníky, mezi nimiž je mimo jiné blízkovýchodní stát Katar, upřesnilo podle AFP opoziční hnutí v textu zveřejněném na internetových stránkách Hlas džihádu. "Jsme nyní připraveni... mít politický úřad v zahraničí, abychom dosáhli dohody s mezinárodním společenstvím, a v tomto ohledu jsme se předběžně dohodli s Katarem a dalšími zúčastněnými stranami," konstatoval mluvčí Talibanu Zabiulláh Mudžáhid. Taliban v prohlášení rovněž vyzval k propuštění vězňů zadržovaných na americké základně Guantánamo na Kubě.~pol
Vláda projedná věcný záměr katastrálního zákona Praha 3. ledna (ČTK) - Vláda na své středeční schůzi projedná návrh věcného záměru nového katastrálního zákona. Vznik nové normy si vyžádala připravovaná změna občanského zákoníku. Má například rozšířit počet věcných práv zapisovaných do katastru, nově definuje také nemovitost. Kabinet má návrh zákona schvalovat ve druhém čtvrtletí. Katastrální zákon má nabýt účinnosti shodně s novým občanským zákoníkem 1. ledna 2013. ČTK to dnes zjistila z elektronické knihovny připravované legislativy. "Jedná se o změny takového rozsahu, že na ně nelze reagovat pouhou novelizací dosavadních katastrálních předpisů, ale musí být přijat nový katastrální zákon, který se obsahu nového občanského zákoníku přizpůsobí," stojí v předkládací zprávě ke katastrálnímu zákonu, kterou vypracovalo ministerstvo zemědělství. Problematiku katastru nemovitostí, dosud uspořádanou dvěma zákony, má do budoucna upravovat pouze jeden zákon. Nový katastrální zákon má nahradit současný zákon o katastru nemovitostí a zákon o zápisech vlastnických a jiných věcných práv k nemovitostem. Chystané legislativní změny mají vnést na realitní trh více jistoty, sdělil již dříve předseda Českého úřadu zeměměřického a katastrálního Karel Večeře. Zatímco nyní je možné zápis v katastru soudně zpochybnit, nová úprava bude počítat s takzvanou materiální publicitou. To znamená, že zápis v katastru bude mít přednost před skutečností a každý se bude moci na údaje v katastru plně spolehnout. V katastru se v souladu s chystaným novým občanským zákoníkem nově objeví také skutečnosti, které se dosud nezapisovaly. Nepovinně se bude moci do katastru zapsat například nájem.~sta~zak~for~pol~pod
Škoda Auto loni prodala rekordních 875.000 aut M. Boleslav 5. ledna (ČTK) - Škoda Auto loni prodala rekordních 875.000 aut. Meziročně prodej zvýšila o 15 procent. Předloni automobilka prodala 762.600 aut. Firma zvýšila prodeje na většině trhů a růst plánuje i letos. Kvůli výrobě nového modelu s pracovním názvem A-Entry rozšíří výrobu v mladoboleslavském závodě, sdělil dnes ČTK mluvčí automobilky Jozef Baláž. Prodej vzrostl téměř na všech trzích, na nejdůležitějších růstových trzích 50 procent.~str~aut~efm
Avízo, 16.1.: Soud projedná žalobu nizozemského investora na... Pelhřimov - 10:30 Soud projedná žalobu nizozemského investora na obec Libkova Voda. Za zmaření investice, bioplynovou stanici, požaduje od obce náhradu 2,5 milionu korun. Místo: okresní soud, tř. Legií 876, místnost č. 14 Pramen: okresní soud, tel.~den~zak~pol~pod~ene~ekl
STEM: Vláda se nesnaží zničit korupci, míní tři čtvrtiny Čechů Praha 2. ledna (ČTK) - Více než tři čtvrtiny Čechů nevěří, že se vláda snaží bojovat s korupcí. Ještě před rokem věřilo vládě 34 procent lidí, nyní je to o deset procentních bodů méně. Vyplývá to z výsledků prosincového průzkumu agentury STEM, který má ČTK k dispozici. Vláda Petra Nečase dostatečně neusiluje o to, aby byly vyšetřeny velké případy tunelování, rozkrádání a korupce v naší zemi. Tento názor vyjádřilo 76 procent účastníků průzkumu. Čtyři pětiny míní, že se vládě nepodaří míru korupce nijak výrazně snížit. V prosinci 2010 si to myslelo 74 procent Čechů, nyní, nyní již 83 procent lidí. Pokrok při pronásledování a trestání případů tunelování, rozkrádání a korupce registruje v poslední době jen 27 procent Čechů. To je o 17 procentních bodů méně než před deseti lety. Přitom devět desetin obyvatel České republiky považuje podle průzkumu korupci za jeden z největších problémů země. Zcela určitě o tom bylo přesvědčeno 68 procent dotázaných, o jedenáct procentních bodů více než před rokem. Průzkum provedl STEM na reprezentativním souboru obyvatel České republiky starších 18 let ve dnech 1. až 9. prosince 2011. Zúčastnilo se jej 1227 lidí.~for~pol~pod~zak
Novým mluvčím UPC je Juraj Gerbery, nahradil Malinu Praha 3. ledna (ČTK) - Novým mluvčím kabelové firmy UPC je od začátku ledna bývalý novinář Juraj Gerbery. Nahradil Františka Malinu, který má nyní nově na starosti vztahy s novináři v Českém telekomunikačním úřadu. Oznámila to UPC. Gerbery naposled působil jako mluvčí opery Národního divadla. Externě dosud spolupracoval s Českým rozhlasem a byl také redaktorem časopisu Marketing&Media. Malina z UPC odešel loni v listopadu po zhruba 14 letech. Na ČTÚ obsadil pozici již dříve uvolněnou členkou rady ČT Danou Makrlíkovou. UPC je největší tuzemská kabelová firma. Na konci loňského září měla 1,19 milionu zákazníků, z toho 423.000 využívalo připojení k internetu a půl milionu televizní služby.~pit~med~efm
Na Silvestra lyžovalo v Beskydech dost lidí, Nový rok byl slabší Ostrava 1. ledna (ČTK) - Celkem 14 úrazů, z toho sedm těžkých, ošetřovali během víkendu pracovníci Horské služby Beskydy. Návštěvnost byla v horách veliká, zvláště na Silvestra, řekl ČTK dispečer horské služby Radan Jaškovský. Provozovatelé lyžařských areálů se shodli, že zatímco Silvestr byl pro ně dobrý, na Nový rok přijelo tradičně lyžovat málo lidí. "S loňským rokem se to nedá srovnávat, ale na to, jaké panuje počasí, byla na Silvestra návštěvnost dobrá. Na Nový rok to jako vždy bylo horší, řekl bych velice podprůměrné," řekl vedoucí areálu Ski Bílá Jaroslav Vrzgula. Většinou technický sníh zatím pokrývá polovinu areálu. "Vyhlídky počasí nejsou moc příznivé, ale na konci týdne se snad má ochladit. Samozřejmě budeme dělat všechno pro to, abychom zprovoznili další sjezdovky," řekl Vrzgula. Provozovatel Skialpinu Pustevny Karel Šrubař uvedl, že do střediska sice přijelo o víkendu hodně lidí, většina z nich však byli turisté, lyžařů mnoho nebylo. "Dalo se to čekat, zatím není v provozu celé středisko, ale jen tři sjezdovky, tři vleky plus dětský provazový vlek. Stále fouká vítr, takže se ani nedá zasněžovat," řekl Šrubař. Na Pustevny podle něj přijelo hodně běžkařů, kteří mohou využívat několik upravených tras, například na Martiňák nebo chatu Mír. V areálu v Mostech u Jablunkova se dopoledne na Silvestra konaly tradiční lyžařské závody s rekordní účastí 160 závodníků z Česka, Slovenska a Polska. "Celý Silvestr byla velice solidní návštěvnost a fronty na vlecích byly až do odpoledne. Na Nový rok byla návštěvnost menší, jako každý rok, ale byl to takový novoroční průměr," řekl provozovatel areálu Alois Martynek. Během noci se sjezdovky ve středisku zasněžovaly. "Jestli byla sjezdovka předtím tvrdá, teď je perfektní. Pokud teď přijde nějaké oteplení, myslím, že nás to vůbec neohrozí a lyžovat se bude v kvalitních podmínkách," řekl Martynek.~met~spl
V Praze a středních Čechách začaly jezdit taxíky pro vozíčkáře Praha 5. ledna (ČTK) - V Praze a Středočeském kraji začaly dnes jezdit speciální vozy taxislužby, které jsou uzpůsobeny k převážení tělesně handicapovaných lidí. Taxislužba pro handicapované dosud v metropoli a okolí chyběla, informoval dnes ředitel projektu Taxi pro vozíčkáře Jakub Pobořil. Podle šéfa Národní rady osob se zdravotním postižením Václava Krásy mají největší potíže s cestováním vozíčkáři ze středních Čech. Otázkou ale podle něj bude, jestli si budou moci službu dovolit. Taxislužba má k dispozici dva automobily, které jsou vybaveny nájezdovou plošinou a bezpečnostními pásy s elektronickým jištěním. Převážený člověk si může sám zvolit, zda v průběhu cesty zůstane sedět na vozíku, nebo zda přesedne na sedadlo. Kilometr jízdy po Praze vyjde na 24,90 koruny, minimální cena jízdy je 250 korun. Pokud si taxi objedná zákazník ze Středočeského kraje, zaplatí 20 korun za každý ujetý kilometr, minimální cena za jízdu je pak 500 korun. Podobný projekt podle Pobořila už v minulosti vznikl v Brně a Olomouci. Právě cena služby bude ale podle Krásy pro postižené největším problémem. "Podnikatelské aktivity tohoto typu jsou určitě vítané, otázka je, jestli se takový podnikatel uživí," uvedl Krása. Pražané podle něho spíš využijí levnějších minibusů, které provozuje dopravní podnik. Za svezení totiž zaplatí jen paušální poplatek. Přibývá prý také postižených, kteří k cestám za prací či lékařem spoléhají na bezbariérové tramvaje a autobusy. Větší problém ale představují běžné cesty pro lidi, kteří nebydlí v Praze, připustil Krása. Taxislužba nabízí služby v denních i nočních hodinách. "Kromě standardní přepravy osob v rámci Prahy a středočeského regionu nabízíme také odvoz do lázní, na dovolenou, celodenní výlety a další balíčky na míru," uvedl Pobořil.~sop~dpr~prg
Hokejisty Vítkovic posílil Koma, končí výměna Svačiny a Pabišky Ostrava 3. ledna (ČTK) - Hokejistům Vítkovic vypomůže při rozsáhlé marodce v kádru obránce Jaroslav Koma, který přišel na hostování do konce sezony z Mladé Boleslavi. Oba kluby zároveň ukončily výměnu útočníků Vladimíra Svačiny a Lukáše Pabišky, kteří se vracejí do svých mateřských celků. Šestadvacetiletý zadák Koma, jenž dříve působil například v Pardubicích nebo Litvínově, strávil větší část dosavadní sezony v prvoligovém Havlíčkově Brodu a za Mladou Boleslav nastoupil jen k deseti zápasům. Vítkovice jeho příchodem řeší akutní nedostatek beků, protože kvůli dlouhodobým zraněním postrádají Pavla Trnku, Karola Slobodu a Denise Reháka. "Nechci být pesimistou nebo špatným prorokem, ale u Reháka by to eventuelně mohlo vypadat na léčení až do konce sezony. Sloboda s Trnkou byli na operacích a jejich návrat do extraligy tak nelze uspěchat. Proto jsme se rozhodli pro krátkodobá hostování i na přestupy do konce roku," uvedl na klubovém webu generální manažer Vítkovic Petr Husička. Už v minulém týdnu se Vítkovice dohodly se Spartou na měsíčním hostování obránce Jaroslava Kasíka. Při nedávném turnaji o Spenglerův pohár v Davosu zase musel úřadující vicemistr využít služeb dvou Švýcarů Franka Collenberga a Andrey Randeggera. Ještě před limitem končí trejd forvardů Pabišky se Svačinou, který se dneškem vrací do Ostravy, Pabiška zase putuje zpátky do Mladé Boleslavi. "V otázce výměny Pabiška - Svačina jsme vše zvážili a i po poradě s Boleslaví dospěli k názoru, že je optimální toto hostování ukončit dříve," dodal Husička. Ani jeden útočník se v přechodném působišti takřka neprosadil. Svačina dal jeden gól za sedmnáct utkání, Pabiška ve dvaceti střetnutích neskóroval vůbec.~spo
Beroun chce do svého vlastnictví získat rozhlednu Děd Beroun 4. ledna (ČTK) - Beroun chce do svého vlastnictví získat rozhlednu na hoře Děd. Rozhledna, která patří mezi nejstarší v České republice, stojí na pozemcích města, patří však státu. Objekt je údajně v neutěšeném stavu a nutně potřebuje opravu přístupového schodiště, kterou zatím město nemůže provést. Novinářům to dnes řekl místostarosta František Ečer (bezpartijní). Dvanáctimetrová kamenná rozhledna Děd se nachází ne stejnojmenném kopci v severní části Berouna. Mnozí místní ji považují za jeden ze symbolů města. Rozhlednu v roce 1893 postavil Klub českých turistů (KČT). Později ji vlastnil národní podnik Turista a ČSTV. Při restitucích v 90. letech ji chtěl opět získat KČT, ale ukázalo se, že rozhledna není zanesena v pozemkové knize a nemá žádného majitele. Podle zákonů tak připadla státu. Beroun kvůli převodu objektu do svého vlastnictví jedná s Úřadem pro zastupování státu ve věcech majetkových. Místostarosta se domnívá, že by rozhledna měla z "historického hlediska" připadnout městu, které tam v minulosti s jinými institucemi zajišťovalo drobné opravy. O osudu objektu by prý mělo být jasněji do tří měsíců. "Děláme všechno proto, abychom tu rozhlednu získali, abychom tam mohli opravovat a čerpat na to peníze," uvedl Ečer. Město kromě opravy schodiště plánuje vykácení okolních náletových dřevin, které podle Ečera neumožňují dokonalý výhled z rozhledny. O kácení se uvažuje také v prostranství kolem nedaleké kaple Panny Marie Bolestné, což by objekt na kopci zviditelnilo. "Kaple je zarostlá a náletové dřeviny se musí na jihu a jihozápadě vykácet, aby byla pořádně vidět. Plánujeme také její nasvícení, aby se stala dominantou města," uzavřel Ečer.~pol~pod~tur~slz~spl
V ČR prohlášeno na firmy 1778 konkurzů, o 117 více než předloni Praha 3. ledna (ČTK) - V České republice bylo v roce 2011 prohlášeno na firmy 1778 konkurzů, což je o 117 více než předloni a o 225 více než v roce 2009. ČTK o tom dnes informovala společnost Creditreform s tím, že počet konkurzů roste od ledna 2008, kdy vstoupil v platnost nový insolvenční zákon. Přesto počet prohlášených konkurzů nedosahuje úrovně z přelomu tisíciletí. Tento vývoj podle Creditreformu souvisí i se změnou metodiky zákona, kdy se nyní v případě nedostatku majetku konkurz neprohlašuje. Konkurz je způsob řešení úpadku spočívající v tom, že na základě rozhodnutí o jeho prohlášení jsou zjištěné pohledávky věřitelů poměrně uspokojeny. Největší firmou z hlediska obratu, na kterou byl loni prohlášen konkurz, byla loterijní společnost Sazka. Následovaly prodejce pohonných hmot konsorcium B+K, dřevařská firma CE Wood, distributor tekutého asfaltu, topných olejů a pohonných hmot Tonamo, výrobce elektrických kotlů AE&E CZ a cestovní kancelář Sunny Days. V pořadí firem v konkurzu celkově dominovaly menší firmy než v roce 2010. Při srovnání firem s obratem nad 500 milionů Kč je jich v letošním žebříčku o polovinu méně než v roce 2010. Vedle tradičně problémových oborů, jako je nákladní doprava a stavebnictví, se konkurzy rozšířily i do dalších oborů, například do oblasti obchodu s pohonnými hmotami, restaurací a stravování nebo prodeje hutního materiálu. Konkurzů bylo v prosinci 2011 prohlášeno 150, což znamená proti listopadu pokles o pět procent. Nejvíce jich bylo v březnu (173) a květnu (171), naopak nejméně v červenci (114). Creditreform sleduje insolvenční rejstřík permanentně a své pravidelné analýzy o vývoji insolvencí v Česku i zahraničí zveřejňuje již několik let. Creditreform je mezinárodní skupina poskytující zákazníkům hospodářské a kreditní informace, služby inkasa pohledávek a také další služby v oblasti řízení rizik.~mak
V Ústeckém kraji zahynul během týdne třetí chodec - žena u Loun Louny 5. ledna (ČTK) - Třetí chodec zahynul v rozmezí jednoho týdne na silnicích Ústeckého kraje. Ve středu večer zemřela v Lounech čtyřiatřicetiletá žena, kterou srazila na hlavní silnici do Mostu dodávka. Dnes o tom informovala lounská policejní mluvčí Jaromíra Střelcová. Nehoda se stala zhruba v 18:30  Příčinu nehody policisté vyšetřují. U třiatřicetiletého řidiče zatím vyloučili požití alkoholu. I tak mu ale hrozí obvinění z usmrcení z nedbalosti. Je to už třetí podobný případ, který se v Ústeckém kraji udál během jediného týdne. Pokaždé se smrtelné nehody staly za tmy, mimo městskou zástavbu a v místě, kde auta jezdí celkem rychle. Jeden muž zahynul 28. prosince po srážce s policejní dodávkou poblíž průmyslové zóny Triangle u Žatce, 2. ledna zahynul další muž přecházející u Komořan čtyřproudovou silnici z Mostu do Chomutova.~dpr~zak
Slavia začala tradičními testy, první trénink čeká tým v úterý Praha 2. ledna (ČTK) - Fotbalisté Slavie se dnes po dovolené sešli na tradičních zdravotních a zátěžových testech na Fakultě tělesné výchovy a sportu v Praze. Naplno odstartuje zimní příprava červenobílým až v úterý, kdy čeká tým zahajovací trénink v Edenu pod vedením koučem Františka Straky. Slávisté zatím příliš změn nehlásí. Z nových tváří se na testech představil pouze útočník Jiří Böhm, který již v průběhu prosince zamířil do Edenu z Viktorie Žižkov. Z hostování v druholigovém Sezimově Ústí se vrátil brankář Martin Berkovec, z Hradce Králové pak útočník Radek Gulajev. Na testech už naopak chyběli záložník Adam Hloušek, který ukončil hostování ve Slavii a má namířeno do Norimberku. Do Viktorie Žižkov odešel jako kompenzace za Böhma útočník Luboš Tusjak. Pražané mají vyhlédnutého ruského záložníka Niku Pilijeva, k definitivní dohodě s CSKA Moskva ale zatím stále nedošlo.~spo
Čtyřletá dívka se v Měšicích u Prahy zranila po pádu na koleje Měšice (u Prahy) 2. ledna (ČTK) - Čtyřletá dívka dnes dopoledne spadla do kolejiště v Měšicích u Prahy, když tudy projížděl vlak. Strojvedoucí stihl soupravu včas zastavit, dítě se však při pádu na koleje lehce zranilo. Příčinu pádu policisté zjišťují. ČTK to řekli policejní mluvčí Markéta Johnová a ředitel středočeských záchranářů Martin Houdek. Na trati kvůli tomu byl zastaven provoz. Nehoda se podle Johnové stala v ulici U tratě, kam se vydala učitelka mateřské školy se zhruba deseti dětmi na procházku. "Šly podél trati, dítě uklouzlo a spadlo do kolejiště," popsala Johnová. Podle ní tudy projížděl vlak, který stihl včas zastavit. Podle Houdka se šly děti podívat na vlakové nádraží a dívka na koleje spadla z perónu. "Byla mírně potlučená a odřená. Pro jistotu jsme ji převezli do nemocnice k vyšetření," uvedl Houdek s tím, že nešlo o vážná poranění. V Měšicích se nachází obecní školka i několik soukromých mateřských škol. Podle informací ČTK do kolejí spadla dívka navštěvující soukromou Rodinnou školku Domeček. Její majitel Michal Severa ČTK řekl, že se do ukončení policejního vyšetřování nebude k případu vyjadřovat. Podotkl však, že se celá situace mohla stát jinak, než popisuje policie.     Podle mluvčího Drážní inspekce Martina Drápala musel v Měšicích zastavit osobní vlak, který jel z pražských Vršovic do Mělníka. "Nehoda se stala v prostoru veřejnosti nepřístupném," dodal Drápal. Provoz na trati byl zastaven zhruba hodinu a půl, vlaky tudy opět mohly projíždět kolem 13:00. České dráhy v úseku zavedly náhradní autobusovou dopravu.~dpr~zak
Nový občanský zákoník bude Senát projednávat od 25. ledna Praha 5. ledna (ČTK) - Nový občanský zákoník bude Senát projednávat od 25. ledna. Na programu bude mít také novely o podmínkách prodeje půdy občanům EU, o přenesení nevypořádaných restitučních nároků nebo o nové lhůtě k popření otcovství. O termínu schůze dnes rozhodl senátní organizační výbor. ČTK to řekla tisková tajemnice horní komory Pavlína Heřmánková. Senátoři se budou rozsáhlým občanským kodexem zabývat až letos kvůli tomu, že sněmovna normu do horní komory poslala až počátkem tohoto týdne, téměř dva měsíce po jejím listopadovém schválení. Sněmovním legislativcům totiž neobvykle dlouho trvalo zapracování série poslaneckých úprav do vládní předlohy. Do 2. února má Senát projednat také poslaneckou novelu o nové lhůtě pro popření otcovství nebo vládní novelu o sloučení 14 zdravotních ústavů do dvou se sídlem v Praze a Ostravě. Vyrovnat se má rovněž s vládními návrhy zákonů o látkách poškozujících ozónovou vrstvu, o vtlačování oxidu uhličitého do podzemních úložišť a o mezinárodním právu soukromém. Senátoři musí posoudit i novely o uznávání odborné kvalifikace a o ověřování a uznávání výsledků dalšího vzdělávání. Z ekonomických předloh budou na programu novela o prodeji zemědělských pozemků občanům EU a farmářům, kteří na nich již hospodaří, novely zákonů v souvislosti s reformou dohledu nad finančním trhem v EU a novela upravující podmínky sběru a prodeje osiva rostlin rostoucích hlavně v národních parcích. Senátoři budou rozhodovat také o novele, která má dát nárok na vyrovnání stále nevypořádaných restitucí také dědicům oprávněných osob, nebo o novele, podle níž by se obce mohly dostat ke svému dalšímu historickému majetku, který je nyní ve vlastnictví státu. Do Senátu již dorazila také ústavní novela o přímé volbě prezidenta. V jejím případě ale senátoři na její projednání nemají měsíční lhůtu, jako u běžných norem. Proto budou změnu ústavy schvalovat až na zasedání od 8. února.~for~pol~pod~zak
V ČT na Silvestra byla nejsledovanější Všechnopárty Praha 1. ledna (ČTK) - Nejsledovanějším silvestrovským pořadem České televize byla Všechnopárty, kterou sledovaly 2,04 milionu diváků. Zábavný pořad tak viděla téměř polovina všech, kteří měli zapnutou televizi. ČTK to sdělil mluvčí ČT Ladislav Šticha. Sledovanost konkurenčních televizních stanic Nova a Prima se ČTK dosud nepodařilo získat. Některý z pořadů ČT sledovalo o Silvestru 43 procent diváků, kteří slavili u televizních obrazovek. Celkově měla ČT1 osm pořadů z deseti nejsledovanějších. "Musím se přiznat, že jsem velmi překvapený, protože bych čekal, že diváci budou chtít na Silvestra nějakou megashow a ne téměř komorní sešlost se třemi hosty," komentoval výsledek Všechnopárty moderátor Karel Šíp. Komponovaný večer Do roka a do dna na ČT sledoval 1,6 milionu diváků při podílu 41 procent a Zázraky přírody s Vladimírem Kořenem a Marošem Kramárem si nenechal ujít 1,5 milionu diváků. Dále se umístily pořady Silvestr 2011 - Jdeme do finále!, U muziky na Silvestra a Silvestr 2011 graduje!. Celkem pořady České televize poslední den v roce 2011 sledovaly téměř 43 procenta diváků u obrazovek všech televizí.~spl~mag~med
Život je ples měl větší sledovanost než Policejní akademie Praha 3. ledna (ČTK) - Úvodní díl seriálu Život je ples, který 2. ledna uvedla Česká televize od 20:00 na programu ČT1, se stal nejsledovanějším pořadem pondělního večera. Zhlédlo jej 1,5 milionu diváků starších 15 let, tedy 33,5 procenta lidí u televize. Ve sledovanosti tak tento seriál z prostředí domova seniorů předčil americkou komedii Policejní akademie z roku 1984, kterou na Nově vidělo 896.000 lidí, tedy 20,7 procenta diváků. Vyplývá to z údajů, které ČTK získala od televizních stanic. Šestnáctidílný Život je ples vypráví úsměvným způsobem o vztazích mezi lidmi, o lásce, rodině, dialogu mezi generacemi i o stárnutí. V jednotlivých epizodách seriálu se objevuje řada známých českých herců. Role obyvatelů domova seniorů hrají například Daniela Kolářová, Jana Štěpánková, Květa Fialová nebo Jiří Krampol, Stanislav Zindulka a Oldřich Vlach. Svéráznou ředitelku hraje Vilma Cibulková. První díl nového dramatického slovenského seriálu Ako som prežil, který byl inspirován skutečnými událostmi, zhlédlo v pondělí na stanici Prima family 411.000 diváků.~spl~mag~med
Ceny energetických surovin a produktů-zahájení, 3. ledna   (Zpracováno podle agentury Reuters) sih Ropa Brent, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	109,71	2,33	USc/barel	březen 12	109,13	2,26	
            	
            	
            	
            	
            	Lehká ropa WTI, Londýn - IPE	
            	
            	
            	
            	
            	
            	
            	měsíc	poslední	změna	
            	leden 12	100,88	2,05	USc/barel	únor 12	101,07	2,07	
            	
            	
            	
            	
            	Benzin RBOB, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	0	0	0.01 Usc/galon	duben 12	0	0	
            	
            	
            	
            	
            	Topný olej, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	0	0	0.~bur~buk
Mělničtí strážníci budou rozdávat majitelům psů reflexní obojky Mělník 4. ledna (ČTK) - Mělničtí strážníci začnou rozdávat majitelům psů reflexní obojky. Opatření má zabránit střetům s auty. Takto označení psi jsou pro motoristy lépe viditelní, řekl dnes ČTK preventista městské policie Petr Limprecht. "Pro začátek bylo vyrobeno 120 obojků ve třech velikostech. Uvidíme, jak se to osvědčí a jaká bude odezva," dodal. Výroba zatím vyšla na 6000 korun a je plně financována z rozpočtu městské policie. Strážníci budou obojky rozdávat při pravidelných kontrolách, při nichž se zaměřují na psí známky, pohyb zvířat nebo na to, zda majitelé po svých psech uklízejí exkrementy. Zájemci si mohou obojky také vyzvednout přímo na služebně městské policie. "Obojky budou využívány i při akcích se školami, kdy se děti stávají na jedno dopoledne malými strážníky a mimo jiné provádějí například právě kontrolu pejskařů," dodal Limprecht. Příčinou řady dopravních nehod je zejména v zimním období střet se špatně viditelnou překážkou. Tou může být člověk, díra ve vozovce nebo třeba zvíře. "Ve statistikách dopravních nehod nechybí zmínka o tom, kolik nehod bylo způsobeno špatně viditelnou osobou, ale úplně chybí informace o tom, kolik bylo sraženo psů," podotkl Limprecht. Poukázal na to, že člověk na rozdíl od psa bývá díky oblečení zpravidla lépe ochráněn před srážkou s autem.~dpr~pol~pod~zak~mag~mix
Forlán z Interu se opět zranil, milánské derby ale snad stihne Milán 5. ledna (ČTK) - Uruguayský útočník Diego Forlán se při tréninku opět zranil a fotbalistům Interu Milán bude nejspíš s pohmožděným kotníkem chybět v sobotním ligovém utkání proti Parmě. Očekávané městské derby proti lídrům Serie A a obhájcům mistrovského titulu z AC Milán by však 15. ledna měl stihnout. Dvaatřicetiletý Forlán se přitom teprve krátce před Vánoci vrátil do hry po zranění stehenního svalu, kvůli němuž zmeškal dva měsíce. Inter se po špatném vstupu do ligy pod novým trenérem Claudiem Ranierim zvedl a v tabulce vystoupal na páté místo.~spo
Francie prodala dluhopisy za osm miliard eur, poptávka dostatečná Paříž 5. ledna (ČTK) - Francie v dnešní pozorně sledované aukci prodala dlouhodobé státní dluhopisy za celkem 7,96 miliardy eur (207 miliard Kč). Díky nedávnému růstu výnosů na trhu byla poptávka investorů na solidní úrovni a výnos v aukci stoupl jen mírně, plyne z dnešního oznámení úřadu pro správu dluhu. Finanční trhy se na aukci zaměřovaly kvůli obavám ze ztráty francouzského ratingu AAA a zhoršování dluhové krize v eurozóně. Celkový objem dnešních emisí byl na nejvyšší očekávané úrovni a investoři podali nabídky v hodnotě 15 miliard eur. U desetiletých obligací za 4,02 miliardy eur průměrný výnos stoupl na 3,29 procenta ze 3,18 procenta dosažených v jejich poslední aukci z 1. prosince. "Byla to celkově velmi solidní aukce ... Mělo by to prozatím stačit k rozptýlení obav o schopnost Francie financovat se na trhu," řekl agentuře Reuters Michael Leister z německé DZ Bank. Ve čtvrtek dopoledne se výnos desetiletého francouzského dluhopisu na sekundárním trhu pohyboval mírně nad 3,30 procenta. Jeho přirážka k výnosu stejného německého dluhopisu byla na 1,4 procentního bodu, což bylo výrazně pod listopadovým rekordem dvou procentních bodů. Na aukci se dále prodaly 30leté dluhopisy v objemu 2,165 miliardy eur, jejichž výnos se zvýšil o 0,03 bodu na 3,97 procenta. Dále se prodaly dluhopisy se splatností za 12 let a obligace splatné v roce 2035, jejichž předešlé aukce se konaly už před řadou měsíců, takže výnosy nejsou srovnatelné. Francouzský prestižní rating je ohrožen ochabující ekonomikou, vysokým strukturálním deficitem veřejných financí a dopady dluhové krize okrajových zemí eura na francouzské banky. Francie plánuje vydat v letošním roce dluhopisy v sumě až 178 miliard eur proti loňským 184 miliardám eur. V prosinci ratingová agentura Fitch přidělila francouzskému ratingu negativní výhled, což znamená, že ho může v brzké době snížit. Konkurenční agentura Standard & Poor´s varovala minulý měsíc před snížením ratingů 15 zemí eurozóny a Francii jmenovala jako jedinou zemi s ratingem AAA, jejíž rating by mohla degradovat o dva stupně.~mak~fin~eur
Ekvádorský soud zvýšil pokutu pro Chevron na více než 18 miliard Quito 4. ledna (ČTK) - Ekvádorský odvolací soud v úterý podle BBC zvýšil pokutu za ekologické škody pro americkou ropnou firmu Chevron na 18,2 miliardy dolarů (361 miliard korun). Chevron, který výrok soudu neuznává, původně dostal loni v únoru pokutu 8,6 miliardy dolarů, proti rozsudku se ale odvolal. Soud prvotní rozhodnutí potvrdil, ale trest pro ropného giganta ještě zpřísnil, protože se firma odmítla za škody omluvit, jak jí první rozsudek nařizoval. Pokuta se vztahuje na ekologické škody, které v ekvádorské Amazonii způsobila v letech 1972-1990 ropná společnost Texaco. Tu Chevron koupil v roce 2001. Texaco podle soudu odpadními produkty z těžby ropy zamořila prales a způsobila onemocnění a úmrtí řady tamních indiánů. Chevron už loni u soudu tvrdil, že rozhodnutí odporuje vědeckým důkazům. Podle této americké firmy Texaco pozůstatky své ropné těžby odstranilo. Nový výrok soudu firma v prohlášení označila za "nezákonný" a za "křiklavý příklad politizace a korupce ekvádorského soudnictví". Proti rozhodnutí hodlá společnost, jež se může odvolat k nejvyššímu soudu latinskoamerické země, prý bojovat i za pomoci kroků, které chce učinit mimo Ekvádor. Žalující strana, která zastupuje na 30.000 lidí žijících v oblasti, naopak rozhodnutí soudu přivítala. Za spravedlivé ho označil také ekvádorský prezident Rafael Correa. Americká firma čelí žalobám za ekologické škody také v Brazílii. Tamní úřady jí udělily už několik pokut v celkové výši přes 30 milionů dolarů za listopadový ropný únik z těžební plošiny v Atlantiku. Brazílie se navíc u soudu domáhá náhrady způsobených škod a po Chevronu a firmě Transocean, od níž si Chevron pronajal těžební plošinu, požaduje 10,6 miliardy dolarů.~zak~ekl~ene~sur~efm
Ozbrojený lupič ukradl z čerpací stanice v Úpici desítky tisíc Kč Úpice (Trutnovsko) 4. ledna (ČTK) - Neznámý ozbrojený lupič přepadl v úterý v 18:40 benzinovou čerpací stanici v ulici Rtyňka v Úpici na Trutnovsku. S nožem v ruce si na obsluze vynutil vydání několika desítek tisíc korun. Při přepadení nebyl nikdo zraněn. Pachateli přepadení hrozí až deset let vězení. ČTK to dnes řekl mluvčí trutnovské policie Udo Ertner. Lupič podle kriminalistů hovořil plynně česky. Měří zhruba 170 centimetrům, má silnější postavu s hnědými, mírně vlnitými vlasy. Při loupeži měl na sobě světlou bundu s nápisem "Hurricane" s kapucí, kterou měl přes hlavu. Obličej si zakryl šátkem. Nápis "Hurricane" byl na bundě přes celou šíři hrudníku a byl rozdělen zipem. Nad nápisem byl přes celou šíři ramen černo-červený pruh, stejný pruh byl i na zádech bundy. Pachatel zřejmě z místa činu odešel směrem k místnímu hřišti. Policie žádá případné svědky, aby jí své poznatky k případu sdělili na telefonní linku 158.~zak
Znojemská nemocnice se musí omluvit ženě za sterilizaci Olomouc 4. ledna (ČTK) - Znojemská nemocnice se musí omluvit Anně Maděrové, která ve zdravotnickém zařízení prodělala před 30 lety údajně nechtěnou sterilizaci. Žena, jež nemocnici zažalovala, po ní požadovala kromě omluvy odškodnění šest milionů korun. V tomto případě neuspěla. Rozhodl o tom dnes olomoucký vrchní soud. Podobný verdikt vynesl už polovině loňského roku brněnský krajský soud. Proti němu se odvolala Maděrová i nemocnice. Podle žaloby přistoupili lékaři ke sterilizaci při druhém porodu císařským řezem 30. května 1982. O zákroku žena údajně nebyla přesně informována. Dopady sterilizace prý plně pocítila až poté, co se ve druhém manželství pokoušela neúspěšně otěhotnět. Žalobu na nemocnici ale Maděrová podala až v roce 2010. "Souhlas se sterilizací jsem podepsala až dva dny po porodu. Byla jsem na infuzích a vůbec jsem nevěděla, co podepisuju. Zákrok poznamenal celý můj život," uvedla Maděrová. Podle zástupce znojemské nemocnice zdravotnické zařízení neprovedlo zákrok v rozporu se zákonem. Požádal proto vrchní soud o to, aby se nemocnice ženě nemusela omlouvat. To však senát soudu odmítl. Podle jeho názoru lékaři neprovedli sterilizaci v souladu se zákonem mimo jiné kvůli tomu, že žena o zákrok nepožádala, nebyla dostatečně poučena a sterilizaci neschválila sterilizační komise. Proto soud nařídil nemocnici, aby se Maděrové omluvila. Její požadavek na vyplacení odškodnění soud zamítl z toho důvodu, že žalobu na nemocnici podala pozdě. "Od roku 2009 bylo ustáleno, že náhrada nemajetkové újmy se promlčuje. Paní však otálela a žalobu podala téměř dva roky poté, co toto bylo veřejně známé," uvedl předseda senátu Jan Zavrtálek. Podobných případů je v Česku více. Před soudy se dostávaly především kauzy sterilizace Romek, což ale není případ Maděrové. Naposledy se měl olomoucký vrchní soud podobnou otázkou zabývat loni v říjnu. Romka Iveta Červeňáková se však nakonec s Městskou nemocnicí v Ostravě na odškodnění mimosoudně dohodla. Přispělo k tomu i rozhodnutí Nejvyššího soudu, podle něhož námitka promlčení v tomto konkrétním případě mohla odporovat dobrým mravům. Částku nikdo nezveřejnil, šlo však zřejmě o půl milionu korun, které ženě už dříve přiřkl krajský soud.~zak~zdr
U Tábora dnes shořela památná rozhledna Hýlačka Tábor 1. ledna (ČTK) - U Tábora dnes shořela památná rozhledna na vrchu Hýlačka. Dřevěná stavba vysoká 18 metrů v místní části Větrovy byla ohněm zasažena celá. Po uhašení požáru hasiči strhli i zbytky konstrukce, protože hrozilo jejich zřícení. Škoda byla předběžně vyčíslena na jeden milion korun. Příčina vzniku požáru se ještě vyšetřuje, řekla ČTK mluvčí krajských hasičů Vendula Matějů. Rozhledna patří Klubu českých turistů Tábor. Na její vyhlídkovou plošinu ročně vystoupalo kolem 2000 lidí. Podle mluvčí hasičů se zatím nedá říci, jestli oheň na rozhledně vznikl v souvislosti se silvestrovskými oslavami. Požár téměř stoleté rozhledny byl ohlášen před 05:30. "K zásahu byly vyslány osádky celkem čtyř cisteren," uvedla Matějů. Na místě jednotky vytvořily vodní proud, ochlazovat musely také střechu blízkého objektu. Rozhledna Hýlačka byla postavena v roce 1920 ve tvaru husitské hlásky. Postavit ji nechal táborský klub turistů, který rozhlednu v roce 1990 převzal zpět do svého majetku od Svazarmu a pak ji znovu otevřel veřejnosti. Mezi kulturními památkami byla rozhledna evidována od roku 1995. Server iDnes.cz s odkazem na znalce rozhleden Jana Nouzu uvedl, že šlo o nejstarší českou dřevěnou rozhlednu. Radek Přílepek z táborského klubu turistů ČTK řekl, že je to možné. "Ale nemůžu to potvrdit," upozornil. Po požáru zbyl z rozhledny jen kamenný základ. Podle Přílepka se turisté pokusí vyhlídku obnovit, pokud dostanou nějaké peníze z pojištění stavby. "Ale v tuhle chvíli to nemůžeme říci na 100 procent, protože nevíme, jak to všechno dopadne," řekl. Rozhledna byla podle Přílepka ve výborném technickém stavu. "Pravidelně se to všechno kontrolovalo. Dělaly se revize, ošetřovaly se trámy proti dřevokazným broukům," uvedl. Stavba podle něho byla v této době zamčena a zabezpečena, zájemci o vyhlídku si museli půjčovat klíč.~zak~kul
Výsledky Rallye Dakar Rallye Dakar - 1. etapa: Mar de Plata - Santa Rosa de la Pampa (763 km/měřený úsek 57 km): Motocykly: 1. López (Chile/Aprilia) 32:37, 2. Coma (Šp./KTM) -14, 3. Pizzolito (Arg./Honda) -27, ...112. Veselý (ČR/Yamaha) -13:33. Čtyřkolky: 1. La Fuente (Urug./Yamaha) 40:13, 2. Laskawiec (Pol./Yamaha) -33, 3. M. Patronelli (Arg./Yamaha) -54, ...9. Macháček (ČR/Yamaha) -2:13. Automobily: 1. Novickij, Schulz (Rus., Něm./Mini) 32:12, 2. Holowczyc, Fortin (Pol., Belg./Mini) -5, 3. Peterhansel, Cottret (Fr./Mini) -9.~spo
Avízo, 6.1.: Svátek zjevení Páně spojený se svěcením vody... Vilémov (Olomoucko) - 09:00 Svátek zjevení Páně spojený se svěcením vody, který uzavírá vánoční cyklus. Místo: Pravoslavná akademie Vilémov Pramen: ředitel Pravoslavné akademie Vilémov Roman Juriga, tel.~den
Žena prý neoprávněně brala vdovský důchod, přišla si na milion Praha 5. ledna (ČTK) - Šedesátiletá žena z Prahy podle policie neoprávněně pobírala vdovský důchod, ačkoli se znovu provdala. Za téměř 20 let si prý takto na úkor státu přilepšila o víc než milion korun. Nyní jí hrozí až osmileté vězení. Na policejním webu to dnes uvedl mluvčí pražské policie Jan Daněk. Žena si podle něj přišla na jeden a čtvrt milionu korun na vdovské penzi, kterou brala po svém zesnulém muži. "Příslušné správě sociálního zabezpečení vědomě neoznámila skutečnost, že se znovu provdala. Tímto jednáním způsobila značnou škodu, za což jí hrozí trest odnětí svobody až na osm let," uvedl mluvčí.~zak~sop~prg
Lyžaře na západočeské Šumavě čeká mokrý sníh a silný vítr Plzeň 5. ledna (ČTK) - Na těžký mokrý sníh a silný nárazový vítr se musejí připravit lyžaři v západočeské části Šumavy. Od noci v oblasti sněží, teploty se pohybují kolem nuly. Většina ski areálů funguje, nabízí i večerní lyžování, nejvíce sněhu má už tradičně největší areál Špičák. Úpravu běžeckých tratí komplikuje silný vítr, desítky kilometrů tras by ale měly být protaženy během pátku. ČTK to řekl Václav Šebelík z informačního centra v Železné Rudě. "Momentálně sněží, začalo v noci na dnešek. Teplota je kolem nuly, jde o mokrý sníh," uvedl. Podle spolumajitele střediska Špičák Vladimíra Kasíka připadlo do dnešního rána deset centimetrů sněhu. "Na sjezdovkách ho leží od 30 do 70 centimetrů. Procházíme v této zimě, stejně jako ostatní lyžařské areály, střídáním několikadenních etap. Ty studené střídá oteplení a naopak," uvedl. Výhodou Špičáku, kde jsou v provozu všechny tratě, je podle Kasíka nadmořská výška, pravidelné přírodní sněžení i umělé zasněžování. "Jezdí se absolutně bez front," dodal Kasík. V provozu jsou i další areály, jako Weissova louka, pancířská sedačka a pancířský vlek, železnorudský areál Nad Nádražím, na Samotách a Belveder. Na většině jejich sjezdovek leží od 20 do 50 centimetrů sněhu. Provozovatelé se snaží lyžaře přilákat i na večerní lyžování. "Nad Nádražím je každý den, na Špičáku se večer lyžuje ve středu, pátek a v sobotu, na Weissově louce v pátek a sobotu a Godelhof neboli kratší sjezdovka na Pancíři v úterý, čtvrtek, pátek a sobotu," dodal Šebelík. Mimo provoz zatím stále zůstává lyžařský areál v Kašperských Horách. Úpravu tratí pro běžkaře zatím na Železnorudsku komplikuje silný vítr. V závislosti na vývoji počasí by měly být upraveny během pátku. "Vzhledem k větru to zatím nemá význam. Jinak vrstva sněhu se ve volné přírodě pohybuje od 15 do 50 centimetrů ve vyšších polohách," dodal Šebelík.~met~spl
Avízo, 10.1.: TK společnosti ČEPS, na které bude vedení... Praha - 10:00 TK společnosti ČEPS, na které bude vedení společnosti novináře informovat o kritické situaci v přenosové síti na konci loňského roku. Akreditace do 9. ledna na tel: 775 699 662 nebo e-mail: magda.vrankova@eurokonsult.cz.~den~ene~efm
Na jihovýchodě Vietnamu byla zjištěna nákaza virem ptačí chřipky Hanoj 5. ledna (ČTK) - Ve Vietnamu bylo zjištěno několik nových ohnisek nákazy ptačí chřipkou. Jak napsala agentura AFP, úřady dnes informovaly o vybití téměř 3000 kusů drůbeže. Vietnam patří k zemím, které jsou od roku 2003 nejvíce postiženy ptačí chřipkou v jihovýchodní Asii. U delty Mekongu v provincii Tien Giang byl virem napaden chov drůbeže o 2500 kusech. V provincii Ha Giang na severovýchodě Vietnamu bylo zjištěno dalších pozitivně testovaných 450 kuřat, která byla ihned usmrcena, uvedli podle AFP veterináři. Virus se běžně vyskytuje u drůbeže, ale může se přenést na lidi, kteří vůči němu nemají imunitu. Vědci se dlouhodobě obávají, že by mohl zmutovat do formy, která by se dokázala šířit po celém světě a zabít miliony lidí. Vietnam byl v regionu nejvíce postižen nákazou chřipky v roce 2003. O tři roky později se mu podařilo epidemii dostat pod kontrolu, konstatovala AFP. Do roku 2010 bylo registrováno 59 obětí, z toho poslední člověk zemřel v dubnu 2010, uvádí statistiky Světové zdravotnické organizace. V Číně úřady oznámily minulý týden první případ úmrtí člověka po nákaze ptačí chřipkou po roce a půl. Podle informací agentury Nová Čína přitom nebyl muž poslední měsíc před svou smrtí v přímém styku s drůbeží ani neopustil jihočínský Šenčen sousedící s Hongkongem, kde dlouhodobě žil. V posledních letech se ohniska nákazy objevila v různých částech světa, především ve východní Asii během chladnějších měsíců roku. Od roku 2003 bylo oficiálně zaznamenáno celkem 336 obětí ptačí chřipky.~zdr~zem
Informace o účasti extrémistů na pohřbu v Tanvaldu policie nemá Liberec 5. ledna (ČTK) - Policie zatím nemá informace o tom, že by se sobotního pohřbu dvaadvacetiletého Roma zastřeleného v Tanvaldu na Jablonecku měli účastnit extrémisté. Pohřeb doprovodí pietní průvod na místo střelby. Očekává se, že bude poklidný. Trasa ale povede po hlavním tahu městem po mezinárodní silnici. Určité problémy se proto dají čekat v dopravě, řekli dnes novinářům zástupci libereckého krajského ředitelství policie. V Tanvaldu je po novoročním incidentu posílen dohled. Policisté budou připraveni i v sobotu. V Tanvaldu je na obvodním oddělení policie obvykle do 20 lidí, po nedělním incidentu přibili další čtyři policisté. Po městě také chodí smíšené hlídky státní a městské policie. Strážníků je v asi sedmitisícovém Tanvaldu pět, v sobotu budou ve službě všichni. Policie je také v kontaktu se sdružením Roma Tanvald. "Jsou takovým prostředníkem mezi policií a rodinou zastřeleného mladíka tak, abychom společnými silami nějakým způsobem zajistili důstojný průběh pietního aktu," řekl krajský policejní ředitel Milan Franko. Podle dosavadních informací by se mělo nejprve uskutečnit poslední rozloučení v kostele svatého Františka z Assisi v Tanvaldě - Šumburku. Pak se smuteční průvod vydá na hřbitov, kde zesnulého uloží, nakonec na místo novoroční tragédie. Po romském mladíkovi a jeho o dva roky starším bratrovi v noci střílel třiašedesátiletý muž z Tanvaldu. Další podrobnosti jsou zatím předmětem vyšetřování. Krajská státní zástupkyně Lenka Bradáčová dnes zopakovala, že proti nikomu zatím nebylo zahájeno trestní stíhání. Muž podal vysvětlení a je na svobodě. Podle Bradáčové se prověřují všechny varianty, co se na místě mohlo stát, od případné vraždy až po nutnou obranu. Opět vyloučila rasové pohnutky. Další posun v případu by podle ní mohl nastat zřejmě příští týden.~zak
Indonésané se spojili na obranu hocha souzeného za krádež sandálů Jakarta 4. ledna (ČTK) - Indonésané poslali až 1200 párů sandálů komisi pro ochranu dětí na protest proti procesu, v němž je patnáctiletý chlapec souzen za krádež bot policisty. Hrozí mu pětiletý trest vězení, ale veřejnost včetně vysokých muslimských duchovních považuje soudní řízení za přehnané a odporující islámským hodnotám. Mladík tvrdí, že sandály našel na ulici ve městě Palu. Policisté ho dopadli a zbili stejně jako jeho dva kamarády. "Nechtěl jsem nic ukrást, sandály ležely na ulici před dvorkem domu policisty," citovala viníka agentura AFP. Policie oznámila, že jednoho z policistů, kteří děti zbili, uvěznila na 21 dní a pozastavila jeho povýšení. Podle indonéského zákona jsou děti vězněny ve stejných zařízeních jako dospělí, ale zákon také považuje uvěznění dětí za poslední z nápravných prostředků. V Indonésii vládne korupce a krádeže milionů z veřejných prostředků často končí minimálními tresty, připomíná AFP. Případ zloděje sandálů, které stojí v přepočtu asi 65 korun, proto vzbudil značné pozdvižení a lidé začali posílat komisi na ochranu dětí i policii v Palu páry tenisek, sandálů i nazouvacích bot. Islámští duchovní poukázali na to, že islámský zákon zakazuje trestat nezletilce tak jako dospělou osobu. Trest by měl mít v toto případě výchovnou funkci.~zak
Volejbalista Sládeček se vrátil z Rumunska a bude hrát za Zlín Zlín 3. ledna (ČTK) - Zlínští volejbalisté získali posilu na post nahrávače. Po návratu z angažmá v Rumunsku se do moravského týmu zařadil bývalý slovenský reprezentant Michal Sládeček, jenž v minulosti získal čtyři mistrovské tituly v Českých Budějovicích. Jednatřicetiletý Sládeček si sice v Zalau zahrál Ligu mistrů, ale poměry v rumunském klubu se mu vůbec nelíbily. Proto se před Vánoci rozhodl rozvázat smlouvu a vrátit se do Čech, kde žije. Na novém angažmá se domluvil s trenérem a manažerem Zlína Romanem Mackem. "Potřebovali jsme někoho, kdo mančaft oživí, a post nahrávače je srdcem týmu," citoval Macka server iDnes.cz. Zlínu, oslabenému rozsáhlou marodkou, momentálně patří v extraligové tabulce osmé místo. Nová posila však věří, že tým půjde nahoru. "Když se dají všichni nemocní do pořádku, máme minimálně na semifinále. Hráči jsou tady kvalitní," uvedl Sládeček, který ve Zlíně podepsal smlouvu do konce sezony a ve čtvrtek by už mohl nastoupit proti Liberci. "Sládeček je zkušený. Má rychlou nahrávku, výborný servis, skvělou hru v poli. A chce neustále vyhrávat, což se nám delší dobu nedaří," prohlásil Macek.~spo
Ve středních Čechách v loňském roce přibylo vražd Praha 3. ledna (ČTK) - Ve středních Čechách v loňském roce přibylo vražd. Kriminalisté jich zaznamenali 23, o osm více než předloni. Z dlouhodobějšího hlediska ale nejde o nic mimořádného. V předloňském roce bylo těchto trestných činů totiž neobvykle málo, řekla dnes ČTK mluvčí středočeské policie Soňa Budská. "Rok 2010 byl výjimkou. V minulosti jsme se vždy pohybovali nad dvacítkou," podotkla mluvčí. Loni podle ní kriminalisté zaznamenali deset dokonaných vražd a 13 pokusů o tento zločin. Na vraždách se podílelo celkem 24 pachatelů, obětí bylo 27. Při útocích zemřelo 12 lidí a 15 jich přežilo. Stejně jako v předloňském roce se všechny případy podařilo objasnit. Veřejností loni otřásla zejména trojnásobná vražda v Mukařově u Prahy. Jednadvacetiletý útočník tam podle policie 10. srpna ubodal dva muže a ženu. Po pachateli pátraly desítky policistů za pomoci vrtulníku a psovodů. Dopadnout se jim ho podařilo necelé dva dny po činu.~zak
Cyklokrosař Štybar dojel na bahně v Baalu čtvrtý Baal (Belgie) 1. ledna (ČTK) - Cyklokrosař Zdeněk Štybar vstoupil do nového kalendářního roku čtvrtým místem v Grand Prix Svena Nijse v Baalu, jež byla šestým dílem série GVA Trofee. Pro jedenácté vítězství si v místě svého bydliště dojel právě nestárnoucí Nijs. Štybar se na rozbahněné trati v Baalu představil s novým růžovým kolem a dresem, který doznal změn poté, co se jeho tým Quick Step pro novou sezonu spojil s jinou elitní belgickou stájí Omega Pharma. Dvojnásobný mistr světa začal aktivně a v prvním kole byl dokonce v úniku, pak se však začal propadat a nenavázal na druhá místa v Baalu z předchozích čtyř let. Od Štybara převzal iniciativu Nijs a na domácí trati si dojel suverénně pro vítězství. Svou Grand Prix nevyhrál z dosavadních 13 ročníků jen dvakrát. Na druhém místě skončil Kevin Pauwels a zvýšil svůj náskok v GVA před Štybarem, třetí byl další belgický cyklokrosař Bart Wellens. Příští víkend je vyhrazen národním šampionátům, Štybar bude obhajovat svůj mistrovský titul v Uničově.~spo
Experti: Projev nebyl kontroverzní, patřil ke slabším Praha 1. ledna (ČTK) - Novoroční projev prezidenta Václava Klause nebyl v porovnání s jinými řečmi hlavy státu příliš kontroverzní, shodli se dnes politologové Tomáš Lebeda a Petr Just. Oba ČTK řekli, že prezident upozorňoval i na to, co je v zemi dobré. Projev Lebedu nijak nepřekvapil, nevybočoval podle něho z Klausova dlouhodobého "myšlenkového schématu". "Zároveň se tam neobjevily nějaké zvlášť kontroverzní záležitosti. On se jich dotkl jen lehce," uvedl Lebeda. V projevu podle něj Klaus vystupoval jako politik a upozorňoval i na pozitivní věci ve společnosti. Sporným vnitropolitickým záležitostem se spíš vyhnul, míní. Justa naopak text překvapil, a to právě tím, že Klaus nemluvil útočně nebo příliš kriticky nebo tvrdě ani vůči EU, že působil střízlivě a snažil se dodat optimismus v pesimistických předpovědích. "Aby možná ten projev posloužil jako nějaké nabuzení a nastartování, což jsem viděl v konstatování, že na tom ČR není zdaleka nejhůř," uvedl Just. Politoložka Vladimíra Dvořáková ČTK řekla, že Klausův dnešní proslov byl sice profesionálně sestavený, ale patří k jeho nejslabším. "Nebyla tam nějaká nosná myšlenka nebo nějaká vize," řekla. Za klíčové v projevu považuje Dvořáková to, že se Klaus preventivně vymezil vůči aktivitám občanské společnosti a vůči možným protestům a sílící nespokojenosti lidí. V části, kde se věnoval přílišnému očekávání od EU, podle ní opomněl zamyšlení nad tím, zda ve svém působení v unii nedělá chybu sama ČR. Dvořáková a Just si také všimli toho, že prezident se v úvodu opět zmínil o významu svého předchůdce Václava Havla, který v prosinci zemřel. Klaus v novoročním projevu mimo jiné řekl, že ČR je stabilnější než některé země EU, lidé ale musí změnit zásadně přístup a také nezvyšovat své nároky, pokud to ekonomika neumožňuje. Letošní rok podle něj patrně nebude jednoduchý, není však důvod ztrácet elán a klid. Zdůraznil dále, že země potřebuje další rychlé reformy v politickém, ekonomickém a sociálním systému. Podle Klause se v ČR také prohlubuje nedobrá společenská atmosféra a vzájemná nedůvěra, na níž se podílejí i různé nátlakové skupiny, které stále nechtějí pochopit, že nelze získávat výhody na úkor druhých.~for~pol~pod
Desítky norských rodin evakuovány kvůli sesuvu půdy Oslo 1. ledna (ČTK) - Velmi netradičně začal nový rok pro desítky norských rodin v centrální oblasti země. Místo odpalování ohňostrojů a dalších obvyklých radovánek museli tito Norové nakvap opustit své domy jižně od třetího největšího města Trondheimu, odkud je vyhnal sesuv půdy. Sklouzávající asi kilometrový pás půdy se stále rozšiřuje, oznámila agentura AFP s odvoláním na norskou policii. Podle ní zatím není nikdo pohřešován a nebylo zničeno žádné obydlí. "Evakuovali jsme mnoho farem. Většina lidí odjela vlastními vozy, nebo je odvezly autokary," řekl velitel policejní akce Tore Kyllo. Sesuv podle něj pokračuje a rozšiřuje se. Na místo byli vysláni geologové, aby z helikoptéry posoudili situaci. "Půda je tu jílovitá a hrozí bezprostřední nebezpečí dalších sesuvů," uvedl Kyllo, který na webu místního deníku Addresseavisen vyzval všechny "k okamžitému opuštění dané oblasti". Novinář tohoto listu popsal, jak obyvatelé opouštěli své domovy. "Měli čas právě jen na to, aby honem posbírali pár nejnutnější věcí a pak co nejrychleji utekli," vylíčil. Příčina sesouvání půdy u Trondheimu není zatím přesně známa. Podle meteorologů by mohlo jít zčásti o důsledek nezvykle teplého a vlhkého prosince v daném regionu.~met
Sparta může napravit prohru z Plzně v předehrávce s Třincem Praha 4. ledna (ČTK) - Možnost znovu navýšit náskok v čele extraligy po úterním zaváhání na ledě druhé Plzně budou mít hokejisté Sparty, kteří ve čtvrteční předehrávce 36. kola přivítají Třinec. Oceláři sice loňský rok na ledě úspěšně uzavřeli výhrou právě nad Západočechy, ale i obhájce titulu má co napravovat, neboť kvůli neoprávněnému startu zadáka Filipa Pavlíka o vybojované tři body vzápětí přišel. Sparta si chce dát pozor především na úvod zápasu, který na ledě Indiánů vůbec nezvládla a v šesté minutě prohrávala už dvougólovým rozdílem. "Do zápasu s Třincem chceme v první řadě vstoupit úplně jinak. V Plzni jsme brzy prohrávali o dvě branky a podle toho se pak vyvíjel i celý zápas," řekl asistent trenéra Richard Žemlička. Zlepšení je však podle něho zapotřebí ve více ohledech. "Všude jsme byli o krok později a nezasloužili jsme si udělat nějaké body," přiznal Žemlička. "Zápas s Třincem bude dalším těžkým utkáním, v němž chceme předvést lepší výkon a uspět," doplnil bývalý dlouholetý útočník Sparty. Na marodce jsou Sacha Treille a Jan Hanzlík. Po šesti zápasech bez výhry v základní hrací době se Třinec v minulém kole sice dočkal, jenže o výhru nad Plzní vinou administrativní chyby zase přišel. Mistrovský tým se s tím pomalu smiřuje. "Je to pro nás velké zklamání. Ale nezdálo se mi, že by to dnes na tréninku bylo nějak cítit na atmosféře, myslím, že na hře by se to nemělo podepsat. Nemusíme si ovšem namlouvat, že to je pro nás velká ztráta. Moc zápasů už nezbývá a my jsme navíc zápas s Plzní i herně dobře zvládli. O to více to mrzí," řekl trenér Břetislav Kopřiva. Co však Oceláře sužuje dlouhodobě, je marodka. Adamský, Varaďa, Seman a Hampl už se vracejí do tréninku, ale hrát zatím nemohou. Čerstvě vypadl pro potíže s třísly i veterán Peterek. "Od dobrého výkonu v utkání s Plzní bychom se chtěli odrazit i v Praze. Máme na čem stavět, navíc už první utkání na Spartě jsme nehráli špatně. Zkusíme domácí zaskočit," dodal Kopřiva.~spo
Vinotéka může posloužit i želvám, předvedla pražská zoo Praha 3. ledna (ČTK) - Pražská zoo se po silvestrovském večeru těší z netradičního obsahu vinotéky. Zařízení udržující příhodné podmínky pro archivaci vín použili chovatelé s úspěchem pro uchování vajec želvy pardálí. "Umožňuje udržovat ideální teplotu a vlhkost důležitou pro probuzení života v želvích vejcích. Vylíhlá mláďata jsou prvními plody této nezvyklé metody," sdělil ČTK kurátor chovu plazů Petr Velenský. Vejce chovatelé do vinotéky uložili třetí den po snesení, uchovávána tam byla při 13 stupních Celsia a pětasedmdesátiprocentní vlhkosti po dobu 126 dní. "Poté byla přenesena do líhně, vyhřáté na 31 stupňů. V ní pak probíhala inkubace přesně tři měsíce," uvedl Velenský. Chovatelé opojeni svým nápaditým zlepšovákem prý dokonce s úsměvem navrhovali, aby byly malé želvičky pojmenovány podle jednotlivých odrůd bílých vín. Celkem se jich vylíhlo šest. Druhé největší suchozemské želvy afrického kontinentu v dospělém věku dorůstají do sedmdesáti centimetrů a mohou vážit až padesát kilogramů. Nový odchov je již druhou generací želv pardálích vylíhlých v Zoo Praha.~ekl~mag
Novoroční vyjížďku brněnských cyklistů vyhráli Buráň s Moravcem Brno 1. ledna (ČTK) - Sprinter Pavel Buráň v roli řidiče se zrakově handicapovaným sportovcem Alešem Moravcem na tandemu vyhráli letošní novoroční vyjížďku cyklistů v Brně. Oba se chystají na letošní paralympiádu do Londýna. Kondiční akce pro všechny vyznavače cyklistiky, která se poprvé uskutečnila před 70 lety, odstartovala na náměstí Svobody a cíl měla na Brněnské přehradě. Za vítěznou dvojicí na tandemu dospurtoval do cíle Viktor Vrážel z Prostějova. "Chtěli bychom se v Londýně prosadit, tvrdě se připravujeme. Dnešní akci jsme brali jako zajímavé proložení tréninků," uvedl bývalý úspěšný sprinter Buráň, který vyhrál novoroční vyjížďku potřetí. Naposledy zvítězil před sedmi lety. Do Nového roku vyjely na kole přes dvě stovky cyklistů. Mezi nimi nechyběl olympijský vítěz z Tokia 1964 Jiří Daler. "V olympijském roce přeji české cyklistice, aby dosáhla na úspěchy v Londýně. A ostatním cyklistům, aby vybojovali ve svých závodech co nejvíce úspěchů," vyslovil jednasedmdesátiletý Daler svoje novoroční přání. Z aktivních reprezentantů se v Brně na kole objevil i Martin Bláha z Dukly Praha, který se chystá v polovině ledna na závod Světového poháru v Pekingu.~spo~spl~mag
V Beskydech od rána sněží, podmínky pro lyžaře se zlepší Ostrava 5. ledna (ČTK) - V Beskydech od dnešního rána sněží, a podmínky pro milovníky zimních sportů by se tak před nadcházejícím víkendem mohly výrazně zlepšit. Provozovatelé lyžařských areálů jsou navíc připraveni na další zasněžování, protože především v noci na sobotu by mělo mrznout. Rozjet by se tak během několika dnů mohly i další vlek, zjistila ČTK. V lyžařském areálu v Mostech u Jablunkova už od rána sněží. Podmínky na sjezdovce by se podle provozovatele areálu Alois Martynka měly už jen zlepšovat. Na jedné sjezdovce jsou v provozu dva lyžařské vleky a také lyžařská školka. "S ohledem na to, že mají přijít mrazy, začneme zasněžovat druhou sjezdovku, kterou bychom chtěli spustit v neděli nebo zkraje příštího týdne," řekl ČTK Martynek. Na sjezdovce leží asi 30 až 40 centimetrů technického sněhu, který zmrzl. Měl by tak vytvořit pevný podklad pro nově napadaný sníh. Na lyžaře by tedy o víkendu mohly čekat ideální podmínky. Podobná je situace i v areálu Ski Bílá na Frýdecko-Místecku, kde jsou zatím v provozu tři sjezdovky. Také tady však od rána sněží a pokud přijdou slibované mrazy, jsou v areálu podle vedoucího Jaroslava Vrzguly připraveni na další zasněžování. V plném provozu se všemi čtyřmi vleky už je i areál Ski Mezivodí, kde leží na sjezdovce přibližně 60 centimetrů sněhu.~met~spl
V Uherčicích na Břeclavsku má vzniknout nová bioplynová stanice Uherčice (Znojemsko) 3. ledna (ČTK) - V Uherčicích na Břeclavsku má vzniknout nová bioplynová stanice. Postavit ji chce brněnská společnost Watt & Peak. Záměr už schválil jihomoravský krajský úřad. Investici podporuje i obec, řekl dnes ČTK její starosta Marcel Slezák (Nezávislí). "Záměr podporujeme. Bioplynová stanice má vzniknout v malé průmyslové zóně vedle zemědělského družstva," uvedl Slezák. Podle něj bude mít obec finanční příjem z daní. "Firma nám slíbila, že po vybudování stanice k nám přenese své sídlo," uvedl Slezák. Dalším pozitivem je podle něj vznik nových pracovních míst. "Neznáme zatím požadavky na kvalifikaci lidí, kteří budou na místě pracovat. Někteří z místních tam snad práci najdou," dodal Slezák. Podle informací zveřejněných na webu kraje má mít bioplynová stanice v Uherčicích elektrický a tepelný výkon přes 2000 kW. Ročně má vyrobit 16.000 MWh elektrické energie. Surovinou bude kukuřičná siláž. Stanice jí spotřebuje ročně 28.900 tun. Podle závěrů kraje investice nebude mít významný dopad na životní prostředí. "Záměr je umístěn v dostatečné vzdálenosti mimo zastavěnou část obce," uvedl úřad ve svém rozhodnutí. Podle dostupných informací je v Jihomoravském kraji více než deset bioplynových stanic. Firmu Watt & Peak, která chce v Uherčicích stavět, vlastní společnost Agro industry S.E. a je personálně propojená s firmou Goodwill Property Investment, a.s. Ta chtěla loni vybudovat bioplynovou stanici například v obci Šumice u Pohořelic na Brněnsku. Místní s tím ale nesouhlasili. Společnost pak od záměru ustoupila, protože na místě nebyla možnost připojení do sítě. Lidé v kraji často s výstavbou bioplynových stanic nesouhlasí, vadí jim například zápach nebo dopad na krajinu. Například v Maršově na Brněnsku loni vyvolali referendum a plánovanou stanici odmítli.~ene
Rozhodly přesilovky, litoval po čtvrtfinále MS obránce Musil Edmonton 3. ledna (ČTK) - Obránce David Musil označil prohru českých hokejistů ve čtvrtfinále mistrovství světa hráčů do 20 let s Ruskem za obrovské zklamání. Junioři byli na šampionátu v Kanadě blízko postupu do vysněného semifinále, s favorizovanými obhájci titulu dlouho drželi krok, nakonec se však museli smířit s porážkou 1:2 v prodloužení. "Je to pro nás obrovské zklamání. Cítili jsme, že máme na to dnes uspět. O to víc je frustrující, že rozhodující branka přišla v prodloužení a my už jsme na ni nemohli reagovat," řekl Musil zámořským médiím. Syn bývalého reprezentačního zadáka Františka Musila patří na turnaji s čtyřmi plusovými body k pilířům české obrany, které vládne talentovaný gólman Petr Mrázek. "Petr byl opět nejlepším hráčem zápasu. Celou dobu nás držel ve hře, bohužel my vstřelili jen jednu branku a s tím se těžko vyhrává," vyzdvihl Musil brankáře, jenž v utkání pochytal 44 střel. Češi přitom byli na začátku prodloužení blíže k postupu, když dostali možnost hrát přesilovku čtyř proti třem. Tu ale promarnili a navíc z protiútoku inkasovali rozhodující branku. "Přesilové hry dneska rozhodly. Celkově šlo o naši největší slabinu. Na celém turnaji jsme jich měli velké množství a nedokázali jsme ani jednu proměnit. Šance jsme si vypracovali, ale koncovka byla žalostná. V dnešním hokeji se zápasy rozhodují právě v početních výhodách a ty my nezvládli," prohlásil osmnáctiletý zadák, v NHL draftovaný Edmontonem Oilers. Juniorští reprezentanti tak budou hrát ve středu o páté místo proti Slovákům, kteří v druhém čtvrtfinále podlehli Finsku 5:8. "Musíme si do toho závěrečného zápasu přenést nějaká pozitiva. Dokázali jsme hrát vyrovnanou hru s loňskými mistry světa, po dlouhé době jsme porazili výběr Spojených států. Tenhle tým ukázal, že má sílu. V klíčovém zápase jsme byli tak blízko, ale nakonec to bohužel nevyšlo," litoval vnuk mistra světa Jaroslava Holíka.~spo
Kazašský prezident prodloužil výjimečný stav v Džanaödzenu Astana 4. ledna (ČTK) - Kazašský prezident Nursultan Nazarbajev dnes prodloužil do konce ledna výjimečný stav ve městě Džanaödzenu, kde v prosinci při nepokojích zahynulo 16 lidí. Prosincové srážky demonstrantů s policisty v této západokazašské oblasti, která je bohatá na ropu, byly jedněmi z nejkrvavějšími střetů v zemi od jejího získání nezávislosti v roce 1991. Nazarbajev vyhlásil v Džanaödzenu 17. prosince dvacetidenní výjimečný stav a zákaz vycházení poté, co sedmiměsíční stávka dělníků z místních ropných vrtů kvůli nízkým mzdám a propouštění přerostla v potyčky s policisty. Výjimečný stav měl skončit 5. ledna. Prodloužení výjimečného stavu, který zakazuje organizovat stávky a veřejné protesty, omezuje svobodu pohybu po Džanaödzenu a limituje přístup do města, bylo oznámeno na webových stránkách prezidenta www.akorda.kz. Žádný konkrétní důvod k tomuto kroku nebyl uveden. Krveprolití z 16. prosince, kdy Kazachstán slaví den nezávislosti, zasadilo ránu Nazarbajevovu režimu, který opakovaně vyzdvihoval stabilitu v zemi jako největší úspěch své vlády. Kazašský prezident čelí mezinárodnímu tlaku, aby násilnosti nechal zodpovědně vyšetřit. Minulý týden Nazarbajev kvůli incidentům v Džanaödzenu odvolal svého zetě, miliardáře Timura Kulibajeva z vedení státního investičního fondu Samruk-Kazyna. Ten vlastní státní petrochemickou firmu Kazmunaigaz, proti jejíž zaměstnanecké politice se dělníci v Džanaödzenu bouřili. Propuštěni byli i vedoucí představitelé státního ropného monopolu Kazmunaigaz, protože podle Nazarbajeva neuposlechli jeho nařízení pracovní spory vyřešit.~for~pol
ČSOB umožnila obsluhu účtu přes chytré telefony Praha 3. ledna (ČTK) - Československá obchodní banka a její značka Poštovní spořitelna začaly od ledna nabízet svým klientům obsluhu bankovního účtu pomocí aplikace pro chytré telefony. Banka o tom dnes informovala ČTK v tiskové zprávě. Ze čtveřice velkých tuzemských bank nabízí plnou obsluhu bankovního účtu přes mobilní aplikaci vedle ČSOB zatím jen UniCredit Bank. Komerční banka a Česká spořitelna aplikaci pro chytré telefony nabízejí zatím s omezenými funkcemi bez možnosti obsluhy účtu. ČSOB nabízí obsluhu účtu majitelům iPhonů a telefonů s operačním systémem Android. Pomocí aplikace si mohou klienti banky zjistit zůstatek na účtu, zobrazit historii transakcí nebo odeslat platbu. V aplikaci klienti najdou kontakty, vyhledávání poboček a bankomatů. Zjistit si mohou rovněž aktuální kurzy měn. "Smartbanking od ČSOB a Ery si během prvních dní po spuštění stáhlo již několik stovek uživatelů a vzhledem k tomu, že chytré telefony byly jedním z nejčastějších vánočních dárků, lze očekávat další nárůst zájmu o tuto aplikaci," uvedla mluvčí banky Pavla Hávová. V současnosti využívá služeb internetového bankovnictví ČSOB a Poštovní spořitelny přibližně 1,2 milionu klientů. Aktualizovanou verzi aplikace pro chytré telefony dnes představila i Fio banka. Nově aplikace umožňuje vyhledávání nejbližších bankomatů Fio banky podle aktuální polohy mobilního telefonu. Obsluhu přes chytré telefony již nabízejí menší tuzemské banky, například Equa Bank nebo Citibank. Komerční banka nabízí pro chytré telefony vlastní aplikaci, ale s omezenými funkcemi, tedy bez možnosti obsluhovat účet. V současnosti mohou klienti získat přehled o umístění bankomatů a poboček KB. Obsluhu účtu spustí Komerční banka přes aplikace na chytrých telefonech na jaře letošního roku. Největší tuzemská banka, Česká spořitelna, klientům nabízí aplikaci Erste Group s názvem "Spořitelna", díky které najdou nejbližší pobočku či bankomat České spořitelny, přečtou si investiční doporučení pro akciové trhy, prognózy anebo aktuality či novinky z banky.~fin~pit~efm
Benešová přes Clijstersovou do semifinále v Brisbane neprošla Brisbane (Austrálie) 5. ledna (ČTK) - Česká tenistka Iveta Benešová vypadla ve čtvrtfinále turnaje v Brisbane s favorizovanou Kim Clijstersovou. Mostecká rodačka prohrála s pátou nasazenou Belgičankou 3:6 a 2:6. Osmadvacetiletá Benešová navzdory poměrně jednoznačnému skóre bývalé světové jedničce vzdorovala a vypracovala si osm brejkbolů. Dokázala však proměnit pouze jeden během šňůry tří gamů v prvním setu, jimiž za stavu 0:5 odvrátila kanára. O čtyři měsíce mladší Clijstersová, jež bude za dva týdny na Australian Open obhajovat loňský titul, zápas zakončila při svém servisu za 79 minut. Benešová si v Brisbane připsala první výhry v kariéře nad krajankou Lucií Šafářovou a domácí hvězdou Samanthou Stosurovou. Na premiérové vítězství nad Clijstersovou, s níž se na okruhu WTA utkala po osmi letech, už ale nedosáhla. O semifinále bude dnes v mužské části turnaje bojovat ještě Radek Štěpánek, jenž se utká s Ukrajincem Alexandrem Dolgopolovem.~spo
Krutým chovatelům by mohlo hrozit zabavení zvířat a zákaz chovu Praha 4. ledna (ČTK) - Vláda souhlasí s návrhem, aby lidem, kteří týrají zvířata, stát mohl tato zvířata zabavit, nebo zakázat krutým chovatelům jejich další držení. Podle zdroje ČTK dnes kabinet schválil novelu zákona na ochranu zvířat proti týrání. Souběžná novelizace zákona o policii má umožnit policistům vstup do obydlí kvůli podezření na týrání zvířete. Sankce v podobě zákazu chovu zvířat má podle ministerstva zemědělství snížit administrativní náklady obecních úřadů. Mluvčí Státní veterinární správy Josef Duben ČTK v úterý řekl, že i v současnosti je možné zvíře tyranovi odejmout a umístit jej do náhradního zařízení. Zvíře však stále zůstává majetkem původního majitele, který si někdy po čase pro zvíře přijde a bere si jej zpět. Umožnění vstupu policistů do domů při podezření, že v něm trpí zvířata, by podle Dubna pomohlo například k záchraně zvířat, jejichž majitel skončil ve vězení nebo zemřel. Policisté v současnosti mohou při podezření z týrání vstupovat jen do chovných zařízení. Novela také stanovuje požadavky na vzdělání a kvalifikaci osob, které usmrcují zvířata nebo pracují s pokusnými zvířaty. Upřesňuje také požadavky pro udělení povolení k rituálním porážkám zvířat nebo upravuje ochranu zvířat pro vědecké účely.~for~pol~pod~ekl~zem~zak
Volejbalistky Prostějova o Vánocích místo odpočinku tvrdě dřely Prostějov 2. ledna (ČTK) - Tvrdou vánoční dřinu zvolily volejbalistky Prostějova jako prostředek k vylepšení své nelichotivé situace v Lize mistryň. České šampionky ve čtyřech dosavadních kolech získaly jen jeden bod a jsou ve skupině C na posledním místě. Vyhlídky na postup do play off se Prostějovu vzdalují. Dvě kola před koncem základní však Hanačky stále mají naději ukončit nepříznivou sérii a vyhnout se vyřazení. K postupu by Prostějovu teoreticky mohlo stačit jedno vítězství - buď v Curychu nebo doma nad Kazaní. Dál totiž projde také nejlepší tým ze čtvrtých míst, v tomto ohledu na tom ale zatím jsou lépe Mylhúzy i Konstanca. "Sice už máme jen dvě možnosti, nerezignovali jsme však a poctivě se snažíme, abychom postoupili," uvedl kouč Prostějova Miroslav Čada. Cestu z výsledkové krize vidí Čada vedle herního zlepšení také ve zvýšení bojovnosti. Ta ve většině klíčových okamžiků v prohraných zápasech jeho svěřenkyním chyběla. "Pomoci nám může jedině tvrdá práce a zlepšená kondice," tvrdí prostějovský kouč, který při zápasové přestávce v Lize mistryň až do 11. ledna připravil týmu náročný program už od 26. prosince. Na fyzickou přípravu si pozval kondičního trenéra Tomáše Malého ze Slovenska. Po dvoudenním volnu na Silvestra a Nový rok už dnes volejbalistky Prostějova opět pilovaly kondici i herní prvky. Libero Markéta Chlumská místo přípravy zatím podstupuje regeneraci, část tréninků po doléčení v minulém týdnu vynechala i smečařka Helena Horká. "Jejich zdravotní problémy nejsou naštěstí vážné. Příští středu v dalším kole Ligy mistryň v Curychu už budou k dispozici," poznamenal Čada. Přípravu proloží prostějovské volejbalistky ve čtvrtek ve Vídni přípravným zápasem s nejlepším rakouským týmem Post Schwechat.~spo
Telefónica založila dceřinou firmu Informační linky Praha 4. ledna (ČTK) - Tuzemská Telefónica založila dceřinou společnost, do které převedla své informační a asistenční služby. Do nové firmy přejde i zhruba 50 zaměstnanců, kteří mají služby na starosti. ČTK to dnes řekl mluvčí Hany Farghali. "Informační služby budou poskytovány zákazníkům stejným způsobem a ve stejné kvalitě jako doposud," uvedl. Důvod operace neuvedl. Do akciové společnosti pod názvem Informační linky firma převedla všechny složky organizační jednotky Informační a asistenční služby, která poskytuje zákazníkům informační služby na telefonních číslech 1180, 1181 a 1188. O vzniku nové stoprocentní dceřiné společnosti rozhodla valná hromada Telefóniky v září roku 2010.~pit~efm
Na Žižkově našli mrtvou ženu, na místo míří kriminalisté Praha 5. ledna (ČTK) - V Osikové ulici v Praze 3 byla dnes dopoledne nalezena mrtvá žena. Mluvčí pražské policie Jana Rösslerová ČTK řekla, že příčina úmrtí zatím není známa. Na místo vyjeli kriminalisté i lékaři. Tělo se našlo krátce po 10:00. Okolnosti úmrtí zjišťuje výjezdová skupina kriminalistů a také krajští kriminalisté. Žena podle mluvčí mohla zemřít násilnou smrtí. Na závěry je ale zatím příliš brzy, doplnila.~zak~prg
Osobní vlak u Pohřebačky srazil ráno ženu, ta na místě zemřela Pardubice 1. ledna (ČTK) - Osobní vlak u Pohřebačky na Pardubicku dnes ráno srazil neznámou ženu, která na následky zranění zemřela. Příčinu nehody vyšetřují policisté, podle informací z místa neštěstí se jednalo o sebevraždu, řekla ČTK mluvčí pardubické policie. "Po totožnosti ženy, kterou usmrtil vlak, pátráme, zřejmě ji pomohou potvrdit až testy DNA," řekla mluvčí. Podle svědků žena skočila před osobní vlak, který se strojvedoucímu nepodařilo zastavit. Ve vlaku směřujícímu z Pardubic do Jaroměře nebyl nikdo zraněn.~dpr~zak
Klaus a Nečas: Ekonomická situace je vážná, ale panika není nutná Lány (Kladensko)/Praha 2. ledna (ČTK) - Ekonomická situace v celé Evropě je vážná, ale není nutné vytvářet špatná očekávání a podléhat panice, shodli se na dnešním tradičním novoročním obědě prezident Václav Klaus a předseda vlády Petr Nečas (ODS). Podle Nečase si oba myslí, že politici a ústavní činitelé by měli v této otázce vystupovat velmi odpovědně a nerýsovat "různé apokalyptické, katastrofické scénáře". Tím totiž podle předsedy vlády jen vzbuzují obavy u občanů i podniků, které se pak bojí investovat či nakupovat. "To všechno utlumuje jak domácí spotřebu, tak tvorbu kapitálu našich firem," podotkl premiér po společném obědě obou ústavních činitelů na zámku v Lánech na Kladensku. Potřeba je podle něj především realistický pohled na ekonomiku a vláda musí být připravena na všechny scénáře. "Ale neznamená to, že automaticky nastupuje nějaký krizový scénář," zdůraznil Nečas. Prezident Klaus prohlásil, že situaci on i předseda vlády berou vážně a vnímají možnost dalšího zpomalení ekonomického růstu v celé Evropě i možný negativní dopad takového vývoje na Českou republiku. "Prosím nepodléhejme panice," uvedl prezident. Vláda podle něj nepochybně nějaké nástroje k dispozici má, nemůže ale zvrátit hlubokou evropskou krizi. Předseda vlády novinářům řekl, že s prezidentem diskutoval i o tom, jaké kroky může udělat vláda, aby podpořila ekonomický růst bez toho, aby jej stimulovala prostřednictvím "umělých subvencí z veřejných rozpočtů". Klaus po schůzce s Nečasem také apeloval na české politiky, aby byli loajální k zemi. "Zrovna tak si dovolím apelovat na koalici, aby byla loajální k vládě. Myslím, že vláda to také velmi silně potřebuje," prohlásil prezident. Podle Klause Českou republiku brzdí také to, že z prestižních důvodů jsou na české politické scéně blokovány potřebné kroky. "Byl bych moc rád, kdyby tomu tak v následujícím roce nebylo," dodal prezident.~for~pol~pod~mak
Nigérie zrušila vládní subvence k cenám benzinu a nafty Abuja 1. ledna (ČTK) - Nigerijská vláda se odhodlala zrušit vládní subvence k maloobchodním cenám ropných paliv. Jde o silně nepopulární krok, který zřejmě zvýší ceny benzinu a nafty, vláda tím ale ušetří zhruba osm miliard dolarů, které slíbila investovat zčásti do zanedbané infrastruktury. Litr benzinu stoupl v Nigérii podle agentury AP kolem 45 amerických centů, tedy asi devět korun. Regulační úřad pro ceny ropných produktů dnes oznámil, že s okamžitou platností přestává platit subvence dovozů ropných produktů."Spotřebitelům budou zajištěny dostatečné dodávky kvalitních produktů za konkurenceschopné ceny, takže nebude nutné uchýlit se k panickým nákupům a hromadění," uvádí se ve sdělení úřadu. Levná paliva jsou jednou z mála výhod, které vláda obyvatelstvu poskytuje z výnosů ropného bohatství země. Minulé pokusy ukončit jejich subvence narazily na silný veřejný odpor a celostátní stávky. V čele země je ale nyní respektovaný ekonomický tým, který slíbil, že tentokrát se to podaří. Některé benzinové pumpy již začaly s hromaděním paliv. V Nigérii se vždy, když se objeví zprávy týkající se cen nebo subvencí paliv, šíří vlny hromadění a skupování paliv, které vytvoří dočasný umělý nedostatek na trhu. Nigerijci nepotřebují ropná paliva jen pro své automobily, ale velmi často i pro generátory, kterými mnohé domy a firmy používají jako náhradu nespolehlivých dodávek elektrické energie. Nigérie je největší africký producent ropy. Téměř veškerou její spotřebu ropných produktů ale uspokojují dovozy, protože místní rafinerie kvůli rozkrádání, nekompetentnímu řízení a častým výbuchům násilí v ropných oblastech nefungují.~che~for~pol
Varovný systém v SR by prý na nebezpečí upozornil třetinu lidí Bratislava 3. ledna (ČTK) - Varovný systém na Slovensku je nedostatečný a signál varující před povodněmi či průmyslovou havárií by se dostal jen k asi třetině obyvatel. Na svém serveru to dnes uvedl deník Sme. Obyvatelé západního Slovenska jsou prý chráněni víc, směrem na východ ale spolehlivějších poplachových sirén ubývá. Systém varování na Slovensku nyní zajišťují většinou až 30 let staré sirény a technický stav většiny z nich je prý nevyhovující. Převážně je není možné řídit na dálku a musejí se zapínat místně. Novější přístroje, které jsou ovládány na dálku a dokážou se vypořádat s výpadkem elektrického proudu, zatím pokrývají jen asi 36 procent obydleného území. Nejvíc jich je na západě země, směrem na východ se však jejich množství snižuje. Zcela prý chybějí v průmyslových oblastech v okolí obce Strážske, kde se nachází chemička, a v Handlové, kde při výbuchu v dole v roce 2009 zemřelo 20 horníků a záchranářů. "Západní Slovensko a část středního Slovenska jsou nejvíce ohroženým územím, kde jsou dvě jaderné elektrárny, chemický a zpracovatelský průmysl a velké vodní stavby," uvedla podle sme.sk Lenka Meravá z oddělení pro styk s veřejností ministerstva vnitra.  Síť nových, spolehlivějších sirén chtěla Bratislava dokončit v roce 2010, modernizaci systému ale podle dokumentů ministerstva kvůli nedostatku peněz nebylo možné dokončit včas. Ministerstvo minulý týden dalo do připomínkového řízení koncepci týkající se systému varování, která by tuto situaci měla změnit. Spolehlivé sirény by podle ní měly pokrývat 80 procent obydleného území Slovenska do konce roku 2013. V ČR se podle webu Hasičského záchranného sboru ČR v současné době nachází více než 5 000 sirén, které jsou v působnosti hasičů. Tyto sirény pokrývají varovným signálem 85 procent obydleného území. Většinu je možné dálkově ovládat.~pol
Muž utrpěl popáleniny po explozi kotle na Orlickoústecku Ústí nad Orlicí 1. ledna (ČTK) - Těžké popáleniny utrpěl čtyřicetiletý muž, který se snažil dnes dopoledne v obci Bystřec na Orlickoústecku uhasit hořící byt po explozi plynového kotle. Příčiny exploze, která způsobila škody zhruba za 200.000 korun se, vyšetřují, informovala na webu mluvčí pardubických hasičů. Policie původně uvedla, že muž byl před polednem zraněn při explozi. Podle hasičů však k výbuchu kotle došlo mezi jednou hodinou ranní a 10:00. "Výbuch pravděpodobně nikdo neslyšel, protože venku probíhaly oslavy a vítání nového roku a přes dělbuchy a petardy nebylo nic slyšet," uvedla mluvčí. Ráno jeden z obyvatel domu cítil plyn a v jednom z bytů našel výbuchem poškozené koupelnové jádro. "Na místě hořel kotel a nějaké oblečení, požár se snažil uhasit muž, který utrpěl popáleniny na zhruba třetině těla," uvedla mluvčí. Záchranáři převezli muže do pražské nemocnice. Objekt prohlédl statik, který zjistil, že výbuch nepoškodil nosné stěny a budovu je možné i nadále obývat. Exploze kotlů jsou v České republice poměrně časté, například v polovině prosince explodoval kotel na tuhá paliva v rodinném domě ve Vrbně pod Pradědem na Bruntálsku, sedmadvacetiletá majitelka skončila s popáleninami v nemocnici.~zak~ene~sur
Škoda Auto loni prodala rekordních 875.000 aut M. Boleslav 5. ledna (ČTK) - Škoda Auto loni prodala rekordních 875.000 aut. Meziročně prodej zvýšila o 15 procent. Předloni automobilka prodala 762.600 aut. Firma zvýšila prodeje na většině trhů a růst plánuje i letos. Kvůli výrobě nového modelu s pracovním názvem A-Entry rozšíří výrobu v mladoboleslavském závodě, sdělil dnes ČTK mluvčí automobilky Jozef Baláž. Prodej vzrostl téměř na všech trzích, na nejdůležitějších růstových trzích jako třeba v Indii o 50 procent. Dynamicky se podle automobilky rozvíjely i velké trhy v Číně, Německu a Rusku. Podrobné údaje však chce firma zveřejnit až 10. ledna. Automobilka chce do roku 2018 prodávat přes 1,5 milionu aut. Škoda loni představila dva nové modely - Rapid a Citogo. Letos chce představit další automobil, jehož oficiální název zatím není známý. Kvůli novému modelu a rozšíření kapacity výroby Octavie zvýší výrobní kapacitu závodu v Mladé Boleslavi.~str~aut~efm
Hannawald se bojí, že Schlierenzauer vyrovná jeho rekord Innsbruck (Rakousko) 2. ledna (ČTK) - Sven Hannawald se obává, že po deseti letech může padnout jeho rekord. Bývalý německý skokan na lyžích v ročníku 2001/02 vyhrál jako jediný muž v historii všechny čtyři závody Turné čtyř můstků a nevylučuje, že totéž se může podařit Rakušanovi Gregoru Schlierenzauerovi. "Schlierenzauer je stroj. Mám pocit, že v těchto dnech není k překonání," napsal sedmatřicetiletý Hannawald ve svém blogu na webu televizní stanice Eurosport. Schlierenzauer vyhrál první dva závody na německých můstcích v Oberstdorfu a v Ga-Pa. Po přesunu na domácí půdu je favoritem nejen na celkové prvenství, ale i na vyrovnání Hannawaldova rekordu, za což by dostal prémii milion franků (21 milionů korun). "Gregor se v této sezoně stále zlepšuje a jeho forma stoupá," napsal Hannawald, jenž upíná naděje na udržení své jedinečnosti pouze k jinému Rakušanovi Andreasi Koflerovi. "Andreas je jediný skokan, který ho může přeletět. Jen zatím neměl na své straně štěstí," dodal muž, jehož sportovní kariéra skončila syndromem vyhoření. O svůj rekord se Hannawald bál už před sedmi lety, kdy se málem dočkal následovníka. "Tehdy unikl Jannemu Ahonenovi triumf v Bischofshofenu o 0,2 bodu. Martinu Höllwarthovi jsem vděčný dodnes," uvedl dvojnásobný mistr světa v letech na lyžích při vzpomínce na ročník 2004/05, kdy slavný Fin vyhrál tři díly Turné a ve čtvrtém skončil těsně druhý.~spo
Výsledky Silvestrovského běhu v Sao Paulu Silvestrovský běh v Sao Paulu (15 km): Muži: 1. T. Bekele (Et.) 43:45, 2. Korir 43:58, 3. Kisorio (oba Keňa) 44:12. Ženy: 1. Jeptoová (Keňa) 48:48, 2. Ayalewová (Et.) 48:52, 3. Kirwaová (Keňa) 50:58.~spo
Výsledky závodu cyklokrosové série GVA Trofee v Baalu Šestý závod cyklokrosové série GVA Trofee v Baalu (Belgie): Muži: 1. Nijs, 2. Pauwels, 3. Wellens (všichni Belg.), 4. Štybar (ČR), 5. Peeters, 6. Albert (oba Belg.), ...11. Zlámalík (ČR). Průběžné pořadí: 1. Pauwels 135, 2. Štybar 119, 3. Nijs 107, ...17. Zlámalík 28, 20. Šimůnek (ČR) 20. Ženy: 1. Van den Brandová (Niz.) 44:40, 2. Cantová (Belg.) -17, 3. Harrisová (Brit.) -25, ...8. Havlíková (ČR) -2:27. Průběžné pořadí: 1. Van den Brandová 80, 2. Harrisová 74, 3. Cantová 72, ...9. Havlíková 39.~spo
Svatby na pardubické radnici dočasně zastavila rekonstrukce Pardubice 2. ledna (ČTK) - Až do 25. února si musejí snoubenci v Pardubicích hledat pro svatbu jiné místo než obvyklou obřadní síň na radnici. Síň po 17 letech provozu podstupuje rekonstrukci, informovala ČTK Nataša Hradní z tiskového úseku magistrátu. První letošní svatba se v Pardubicích odehraje netradičně v historickém sále radnice 7. ledna, bude to ale svatba zlatá. "Interiéry naší obřadní síně pocházejí z roku 1995. Je tedy logické, že jsou zastaralé a poplatné době, v níž vznikly," uvedla vedoucí hospodářské správy magistrátu Květa Baladová. Téměř po 20 letech jsou prostory také značně opotřebené, obřadní síní prošly desetitisíce lidí - od snoubenců a svatebčanů až po novorozené občánky a jejich příbuzné. Modernizace obřadní síně a předsálí bude stát zhruba milion korun. Dispozice přízemních prostor se nezmění, vyměněny však budou podlahové krytiny i nábytek a zcela se změní výzdoba čelní stěny obřadní síně. Termín rekonstrukce byl zvolen tak, aby co nejméně omezil snoubence ve výběru data svatby. Právě počátkem roku bývá zájem o obřady minimální.   V Pardubicích v posledních letech ročně uzavírá manželství zhruba 400 párů. Největší zájem o svatby je tradičně v dubnu a v letních měsících od června do září. Magistrát také v prosinci spustil online rezervaci svatebních termínů. Snoubenci si na speciálních internetových stránkách mohou vybrat mezi radnicí, pardubickým zámkem a hradem Kunětická hora nebo zvolit jiné místo.~pol~pod
Klaus se sešel se Štěchem a Němcovou na novoročním obědě Praha 3. ledna (ČTK) - Prezident Václav Klaus se na Pražském hradě sešel na novoročním obědě s předsedou Senátu Milanem Štěchem a šéfkou sněmovny Miroslavou Němcovou. Tři nejvyšší ústavní činitelé si při příchodu na Hrad popřáli do nového roku. Ve stejné sestavě se špičky parlamentu s hlavou státu sešly už loni. Němcová ale před dnešní schůzkou poznamenala, že nebudou "stýskaví" a nebudou se jen ohlížet za uplynulými událostmi. "Jedna komora se bude obměňovat. Doufejme, že ta druhá nikoliv, asi tak o tom budeme dneska hovořit," poznamenal Klaus před tradičním novoročním obědem s představiteli parlamentu. Štěch vyjádřil přání, aby se nedostavily problémy, které, jak se zdá, Česko letos čekají. Kromě atmosféry na politické scéně a vývoje ekonomiky by se u oběda mohlo hovořit také o přímé volbě prezidenta. Ústavní novelu schválila sněmovna hlasy koalice a opoziční ČSSD, nyní čeká na rozhodnutí Senátu. Klaus nedávno označil přímou volbu za fatální chybu a omyl. Postup výběru hlavy státu označil za novou "superstar". Štěch by se také mohl s Klausem domluvit na jeho návštěvě v Senátu, mimo jiné v souvislosti se jmenováním nového ústavního soudce, na němž se musí prezident s horní komorou shodnout. Sérii tradičních novoročních obědů s vrcholnými politiky zahájil Klaus v pondělí, kdy prezidentský pár přijal na zámku v Lánech premiéra Petra Nečase s manželkou Radkou. Rovněž s ministerským předsedou probíral prezident mezi dalšími tématy ekonomiku; shodli se na tom, že situace je vážná, ale není nutné vytvářet špatná očekávání a podléhat panice.~for~pol~pod
Německo prodalo desetileté dluhopisy, úrok klesl na 1,93 pct Frankfurt 4. ledna (ČTK) - Německo dnes v pozorně sledované aukci státních dluhopisů na trhu umístilo papíry se splatností deset let, za které získalo 4,06 miliardy eur (asi 104,2 miliardy Kč). Průměrný výnos podle údajů centrální banky klesl na 1,93 procenta, zatímco v minulé srovnatelné aukci loni v listopadu výnos činil 1,98 procenta. Dnešní aukce klíčových státních dluhopisů byla teprve první od zmíněné listopadové nabídky, která na trzích vzbudila velkou nervozitu. Investoři totiž o dluhopisy neměli ani zdaleka tak velký zájem, jak se čekalo, takže Berlín umístil mnohem méně papírů, než plánoval. Takzvaný poměr bid-to-cover, který vyjadřuje, jak vysoká byla po dluhopisech poptávka, činil 1,3. To znamená, že investoři chtěli nakoupit asi o 30 procent více papírů, než Německo nabízelo. To není výsledek, který by se dal označit jako výborný. V některých aukcích totiž bývá zájem proti nabídce i několikanásobný. Aukce přesto dopadla lépe, než ta minulá. Tehdy poměr bid-to-cover činil pouze 1,1. V dnešní aukci chtěl Berlín získat zhruba pět miliard eur, skutečný výnos mírně nad čtyřmi miliardami tedy zaostal. První reakce trhu však byly vcelku uspokojivé.~mak~fin~eur
Velkoobchodům Makro v roce 2010 klesly tržby, zisk ale zvýšily Praha 2. ledna (ČTK) - Velkoobchodní společnosti Makro Cash&Carry ČR v roce 2010 v Česku klesly tržby meziročně o 2,9 miliardy korun z 34,49 miliardy korun v roce 2009 na 31,59 miliardy korun. Zisk sítě třinácti velkoobchodních prodejen Makro předloni naopak vzrostl z 1,516 miliardy korun v roce 2009 na 1,651 miliardy korun. ČTK dnes informaci získala z výroční zprávy firmy Makro Cash&Carry ČR, která má v Česku přes 800.000 registrovaných zákazníků z řad podnikatelů, zejména obchodníků a firem podnikajících v gastronomii. "Pro Makro Cash & Carry ČR byl rok 2010 ve znamení strategických změn a přetrvávajícího složitého ekonomického prostředí pro naše dvě klíčové zákaznické skupiny HoReCa (hotely a restaurace) a nezávislý maloobchod, které tvoří až 66 procent našeho obratu," sdělila dnes ČTK mluvčí Makro Cash&Carry ČR Romana Nýdrle.   Společnosti Makro Cash&Carry ČR v roce 2010 klesly tržby už podruhé za sebou. O rok dříve vykázala snížení tržeb o 2,7 miliardy korun. Vedení řetězce Makro Cash&Carry ČR to tehdy přičetlo na vrub hospodářské krizi. "Segment restaurací a hotelů zaznamenal v roce 2009 až třicetiprocentní pokles tržeb, nižší tržby měli i zákazníci z nezávislého maloobchodu, kam patří malé prodejny či večerky, které byly pod obrovským tlakem řetězců," uvedla již dříve Nýdrle. Rok 2010 byl pro tuzemské obchodníky opět složitý, jelikož Češi kvůli krizi nadále omezovali útraty. Tržby 50 největších tuzemských obchodníků předloni poprvé od zahájení jejich sledování v roce 1993 nevykázaly růst a stagnovaly na úrovni 444 miliard korun. Nepříznivý vliv na tržby v roce 2010 mělo také utlumení investiční aktivity obchodníků, kteří sítě prodejen kvůli hospodářské krizi nerozvíjejí tak rychlým tempem, jako dříve. První prodejnu na tuzemském trhu Makro Cash&Carry ČR otevřelo v roce 1997 v Ostravě a poté po celé republice postupně vybudovalo 13 velkoobchodních center, přičemž do roku 2009 firma každoročně zvyšovala tržby. Společnost Makro Cash&Carry ČR je součástí nadnárodní skupiny Metro Group, která ve 32 zemích provozuje zhruba 670 velkoobchodních center.~obo~efm
Libkovu Vodu na Pelhřimovsku řídí ode dneška jen starosta Libkova Voda (Pelhřimovsko) 15. prosince (ČTK) - Starosta Josef Vácha řídí ode dneška Libkovu Vodu na Pelhřimovsku sám. Pět zbývajících členů zastupitelstva se ke konci loňského roku vzdalo mandátů. Důvodem je výsledek obecního referenda, v němž lidé odmítli záměr nizozemského investora postavit u vesnice bioplynovou stanici kvůli obavám ze zhoršení životního prostředí. Zastupitelé naopak tento plán podpořili. Nové volby by měly být zřejmě koncem května nebo začátkem června, řekl dnes ČTK Vácha. "Lidé v referendu projevili nedůvěru k současnému zastupitelstvu," uvedl Vácha, jenž sám už v nových volbách kandidovat nebude. Rozpočet na letošní rok schválí až nové zastupitelstvo. Do té doby bude Libkova Voda s 245 obyvateli hospodařit s rozpočtovým provizoriem. Bioplynovou stanicí se bude 16. ledna zabývat Okresní soud v Pelhřimově. Projednávat se tam bude žaloba nizozemského investora, jenž podle starosty požaduje za zmaření investice od obce náhradu 2,5 milionu korun. Obecní rozpočet se ročně pohybuje kolem 3,2 milionu korun, uvedl Vácha. Referendum se v Libkově Vodě konalo 12. listopadu. Zúčastnilo se ho přes 87 procent oprávněných voličů. Proti stavbě bioplynové stanice bylo 111 ze 163 odevzdaných hlasů, pro bylo 52 lidí. Velká bioplynová stanice firmy Bohemen Grondfonds měla vzniknout asi kilometr na obcí. Zastupitelé s její stavbou souhlasili, protože investor slíbil peníze do obecního rozpočtu. Pak se ale začínaly ozývat protesty mezi lidmi. Následovaly dvě petice. Odpůrci záměru se bojí hlučné a prašné nákladní dopravy, která by podle nich byla spojena s provozem stanice. Vadí jim také to, že se měl rozlehlý průmyslový areál stavět ve volné krajině.~pol~pod~ene~ekl
Ve válečném krytu v Holýšově byly stovky kusů munice Holýšov (Domažlicko) 4. ledna (ČTK) - Stovky kusů poválečné cvičné munice zajistili na konci roku policejní pyrotechnici v částečně zavaleném krytu z druhé světové války v bývalých vojenských kasárnách v Holýšově na Domažlicku. Celkem 455 kusů cvičných protitankových a protipěchotních min, průbojné a táhlé nálože pyrotechnici odvezli k likvidaci, informoval dnes ČTK mluvčí policejního prezidia Jan Melša. Nálezy poválečné munice jsou podle něj běžné především v oblastech bývalých vojenských výcvikových prostorů. "I munice označená jako cvičná může být velmi nebezpečná. Zejména u munice poválečné sovětské výroby se označení od skutečnosti v řadě případů liší," upozornil. Českobudějovičtí policejní pyrotechnici 29. prosince vyzvedávali munici z těžko přístupného terénu. Kvůli nebezpečí zavalení jim pomáhali se svou technikou specialisté Hasičského záchranného sboru. Vyzvednutí munice trvalo šest hodin. "Pro takovéto nálezy potenciálně nebezpečných předmětů platí vždy stejná základní pravidla - předmětů se vůbec nedotýkat, ihned přivolat policii a podle možností zajistit, aby se k nim nepřiblížil ani nikdo jiný," upozornil mluvčí.~zak
Celostátní hokejová soutěž se hraje již tři čtvrtě století Praha 1. ledna (ČTK) - "Dávný sen se splnil," psal na prahu roku 1937 deník Star v narážce na očekávaný začátek celostátní hokejové ligy, jejíž premiérový ročník následně odstartoval zápasem mezi Vítkovicemi a Spartou Praha. Kromě nich si účast v premiérové sezoně zajistily ještě pražští LTC a Slavia, České Budějovice, Mladá Boleslav, Vítkovice, Tatry Poprad a opavský Troppauer. Od historicky prvního ligového utkání uplyne 3. ledna již 75 let. Autorem premiérového gólu byl k velké radosti domácího publika vítkovický útočník Vilém Kubečka, favorizovaní sparťané stihli už jen vyrovnat na konečných 1:1. Šampionem se podle předpokladů nakonec stal LTC Praha, jenž ztratil body jen za bezgólovou remízu se Spartou a v sedmi zápasech dosáhl úctyhodného skóre 64:2. LTC kraloval lize s jedinou výjimkou až do roku 1949, kdy získal poslední 11. titul. Stejný počet mistrovských primátů vybojovala v 50. a 60. letech i Kometa Brno, ještě o jeden triumf více má na kontě Dukla Jihlava, s 12 tituly dosud nejúspěšnější tým nejvyšší soutěže. Tu si během tři čtvrtě století vyzkoušelo 55 týmů včetně osmi slovenských, z celkového prvenství se jich radovalo 19. Dosud posledním přírůstkem do přehledu vítězů se loni stal Třinec, nejúspěšnějším celkem samostatné české extraligy zůstává šestinásobný mistr Vsetín. Střelcům vévodí Milan Nový s 474 góly, hranici čtyř set ligových tref překonali i Vladimír Růžička (431) a Josef Černý (403). Nejvíce zápasů odehrál Josef Řezníček, který uzavřel kariéru s 1035 duely na kontě. Na jeho rekord může ještě letos zaútočit František Ptáček. Liga zpočátku čelila různým problémům, především nepřízni počasí (hrálo se převážně na přírodním ledě) a nízkému zájmu ze strany klubů. Po druhé světové válce došlo k rychlému přibývání umělých ploch a tím i popularizaci soutěže, kterou v 50. letech hrálo až 21 mužstev. Na konci téže dekády klesl počet účastníků na 12 a úroveň ligy začala prudce stoupat. Momentálně působí v extralize 14 týmů, jež v základní části odehrají 52 kol. Poté následuje play off, které bylo zavedeno v sezoně 1985/86. O novém mistrovi rozhoduje finálové série hraná na čtyři vítězné zápasy.~spo
Nečas: Problémy s čerpáním fondů EU nelze svalovat na Dobeše Lány (Kladensko) 2. ledna (ČTK) - Problémy s čerpáním peněz z fondů Evropské unie na ministerstvu školství nelze svádět na současného ministra Josefa Dobeše (VV), řekl dnes novinářům po obědě s prezidentem premiér Petr Nečas (ODS). Operační program Vzdělávání pro konkurenceschopnost má podle něj problémy od svého vzniku a potíže s jeho čerpáním sahají minimálně čtyři roky zpět, kdy Dobeš ještě v čele úřadu nestál. Ministr dnes v tiskové zprávě zaslané ČTK uvedl, že situaci kolem čerpáni peněz z fondu "zdědil". Evropská unie zřejmě ministerstvu školství dočasně pozastaví proplácení dotací z unijních fondů. Audit Evropské komise totiž zjistil chyby v zadávání veřejných zakázek v programu Vzdělávání pro konkurenceschopnost. Resort je kvůli čerpání prostředků z fondů EU dlouhodobě terčem kritiky, patří také k nejpomaleji čerpajícím institucím. Podle Nečase má uvedený operační program problémy od svého vzniku. "Je třeba jednoznačně říci, že to nezačalo příchodem pana ministra Dobeše do jeho funkce," řekl Nečas v Lánech. "Tím neříkám, že jsem přesvědčený, že současné vedení MŠMT neudělalo nějaké kroky, které podle mého názoru udělat nemělo," uvedl dále Nečas. Podle něj ale nelze celou situaci shrnout jednoduchými slogany a problémy "házet na jednoho člověka". Dobeš dnes v tiskovém prohlášení uvedl, že je v jeho silách vzniklý problém vyřešit. "Prokážu, že nesu mimo jiné dědictví bývalého vedení sekce EU fondů, tehdy ovládané členem TOP 09 Janem Vitulou," napsal Dobeš v tiskové zprávě. S novým vedením sekce se mu podle něho podařilo zrychlit čerpání unijních dotací. Odstranil prý také "mnoho nedostatků zmiňovaných v auditu Evropské komise". ČR může z fondu určeného pro školství čerpat až 53 miliard korun. Dobeše kvůli evropským dotacím ostře kritizuje koaliční TOP 09 i opoziční ČSSD. Podle předsedy poslanců TOP 09 a STAN Petra Gazdíka by Dobeš měl vyvodit osobní odpovědnost z nynějších potíží i své personální politiky. Ministra, kterého kvůli tomu čeká i schůzka s premiérem a předsedou ODS Petrem Nečasem, se zastali jeho spolustraníci.~sko~for~pol~pod~fin~eur
Na hradecký úřad práce přicházejí desítky tělesně postižených Hradec Králové 4. ledna (ČTK) - Několik desítek tělesně postižených lidí během dnešního dopoledne dorazilo na Úřad práce v Hradci Králové. V porovnání s předchozími dvěma dny se jejich počet zvýšil pouze mírně, zjistila ČTK na Úřadu práce v Hradci Králové. K dnešní hromadné návštěvě úřadů vyzvala handicapované Národní rada osob se zdravotním postižením tělesně postižených, která kritizuje změny v systému vyplácení sociálních dávek. "Postižení přicházejí na úřad postupně od 2. ledna, lidé jsou zvyklí chodit na úřady v pondělí a ve středu. Je možné očekávat, že zvýšený zájem bude i během dalších pondělí a úterý během ledna," řekl ČTK ředitel hradeckého úřadu práce Martin Horák. Postiženým, kteří přicházeli na úřad, pomáhala s jízdou na plošině u schodů ostraha objektu. Na chodbách jim asistovaly úřednice při vyplňování formulářů. Čekací doby se vyšplhaly až na 45 minut. "Samozřejmě že záleží na tom kdo kdy přijde. Například některé postižené vyřizujeme kvůli jejich handicapu přednostně," řekl Horák. Handicapovaní považují změnu v systému podávání žádostí o dávky za zbytečnou. "Je to celé zbytečné, zbytečně sem honí lidi, zbytečně zatěžují úředníky. Ministerstvo v žádném případě nemělo tu reformu připravenou," řekl dnes ČTK v Hradci Králové první místopředseda Národní rady osob se zdravotním postižením Jiří Morávek. Podle Morávka je jen v Hradci Králové a blízkém okolí zhruba 4500 postižených, proto lze očekávat fronty na úřadě i v dalších dnech. "Kdyby přišli tělesně postižení až v únoru, tak přijdou o lednový příspěvek na mobilitu, proto očekávám, že podobný zvýšený zájem bude po celý měsíc," řekl Morávek. Ten pochválil práci úředníků. "Jednání s lidmi je velice dobré, ochotně jim vycházejí vstříc," řekl Morávek. Sociální reforma, která platí od začátku roku, mimo jiné mění právě podporu pro postižené. Dvě dosavadní dávky na provoz auta a na dopravu nahrazuje příspěvek na mobilitu. Nově by potřební měli dostávat 400 korun měsíčně, ročně tedy maximálně 4800 korun. Dříve mohli postižení požádat o peníze kdykoli v roce a celou sumu dostali naráz. Nyní se jim částka bude vyplácet od měsíce, v němž o ni požádají, a posílat se bude každý měsíc.~sop~pol~pod
Budvar loni prodal 1,32 mil. hektolitrů piva České Budějovice 4. ledna (ČTK) - Budějovický Budvar loni prodal 1,32 milionů hektolitrů piva, což je meziročně o 5,5 procenta více. Pivovar tak zaznamenal druhý nejlepší výsledek ve své stošestnáctileté historii. Lepší rok měl pouze v roce 2000, tehdy prodal 1,35 milionů hektolitrů piva, řekl dnes ČTK mluvčí Budvaru Petr Samec. Meziročně loni podnik dosáhl také nárůstu tržeb o 1,9 pct. Pivovar zaznamenal příznivý vývoj především v exportu. Loni vyvezl 650.000 hektolitrů piva, o 7,8 procenta více než v roce 2010. "Objem vývozu tak překonal náš dosavadní rekord," řekl obchodní ředitel Budvaru Robert Chrt. Podle něj se pivovar také dokázal výrazněji prosazovat na domácím trhu. Tam Budvar meziročně zvýšil objem prodaného piva o více než tři procenta. "Podařilo se nám tak zvrátit nepříznivý trend roku 2010, ve kterém jsme na domácím trhu kvůli nárůstu spotřební daně ztratili přes sedm procent," uvedl Chrt. Celkový meziroční nárůst o 6,5 pct přinesl prodej světlého ležáku Budweiser Budvar, který patří k nejvýznamnějším produktům společnosti. Podnik také v loňském roce poprvé překonal hranici 800.000 hektolitrů stáčeného lahvového piva. Budvar je národním podnikem a jako jediný velký pivovar zůstává ve vlastnictví státu. Každoročně jej navštíví kolem 40.000 turistů, což je počet srovnatelný s návštěvností zámku Třeboň nebo hradu Zvíkov. Lídr trhu Plzeňský Prazdroj zveřejní prodejní výsledky za loňský rok na přelomu ledna a února, stejně jako každý rok, řekl dnes ČTK mluvčí největšího českého pivovaru Jiří Mareček.~obo~ptr~efm
Barmská vláda schválila účast strany disidentky Su Ťij ve volbách Rangún 5. ledna (ČTK) - Vůdkyně barmské opozice Do Aun Schan Su Ťij dnes oznámila, že vláda schválila účast její strany - Národní ligy pro demokracii (NLD) - v doplňovacích volbách do parlamentu. Informovala o tom agentura AP. Oznámení disidentky přišlo v den, kdy je v Barmě na historické oficiální návštěvě britský ministr zahraničí William Hague. Kromě jednání s barmským vedením má Hague v plánu i setkání se Su Ťij. Nositelka Nobelovy ceny za mír Su Ťij podle AP v rozhovoru s novináři uvedla, že o přijetí strany do voleb chystaných na 1. dubna bylo rozhodnuto dnes. Mluvčí NLD Ňjan Win agentuře řekl, že strana začne od pondělka přijímat nové členy. Zda bude ve volbách kandidovat Su Ťij osobně, zatím není známo. NLD zvítězila v parlamentních volbách v roce 1990, ale vojenská vláda jí odmítla předat moc. Su Ťij strávila následující roky převážně v domácím vězení. Parlamentní volby v listopadu 2010, které vypsala vojenská junta jako součást slibu zavést v zemi demokracii, NLD bojkotovala. Důvodem byla součást volebního zákona, která nařizovala stranám vyřadit z kandidátek kohokoli, kdo byl vězněn. Toto ustanovení bylo namířeno proti Su Ťij. Bojkot voleb byl pro juntu automaticky důvodem ke zrušení strany. V březnu nastoupila k moci v Barmě civilní vláda, která je sice ve skutečnosti stále ovládána silnou armádou, ale zahájila postupné demokratické reformy. 23. prosince Su Ťij formálně znovu registrovala svou stranu pro jakékoli příští volby.~pol~for
Výsledky mistrovství světa v ledním hokeji hráček do 18 let Mistrovství světa v ledním hokeji hráček do 18 let: Skupina A (Zlín): ČR - Rusko 2:0 (0:0, 0:0, 2:0) Branky: 43. Vanišová, 58. Chmelová. 19:00 Švédsko - USA. Tabulka:   Skupina B (Přerov): Finsko - Švýcarsko 3:5 (2:1, 1:4, 0:0), 19:00 Německo - Kanada. Tabulka:   1.	USA	1	1	0	0	0	8:0	3	2.	Švédsko	1	1	0	0	0	4:1	3	3.	ČR	2	1	0	0	1	3:4	3	4.	Rusko	2	0	0	0	2	0:10	0	1.	Kanada	1	1	0	0	0	13:1	3	2.	Finsko	2	1	0	0	1	6:5	3	3.	Švýcarsko	2	1	0	0	1	6:16	3	4.~spo
Výrobce ložisek ZKL loni dosáhl rekordních tržeb 1,52 miliardy Brno 4. ledna (ČTK) - Výrobce ložisek ZKL loni dosáhl rekordních tržeb 1,52 miliardy korun. Je to meziročně o 20 procent více. Export firmy tvoří téměř 90 procent. Firma má nyní o asi pětinu více objednávek než loni, uvedla dnes v tiskové zprávě. "Jediné, kde cítíme nejistotu, je situace utvářená finančními experty, kteří zvyšují svými vyjádřeními míru nejistoty. Nevidíme krizi v poptávce, ale spíše v tom, jak v této krizi obstojí banky a jak se zachovají k našim zákazníkům," uvedl generální ředitel ZKL Jiří Prášil. Firma se specializuje na výrobu velkorozměrových speciálních ložisek až do průměru 1,6 metru. Ložiska ZKL se používají především v energetice a při výrobě převodovek. ZKL se loni dohodla s indickým investorem, se kterým připravuje projekt na výrobu ložisek pro indickou železnici. Část výroby bude zajištěna z indických zdrojů, zbývající výrobní díly budou z Česka. V automobilovém průmyslu pokračuje ZKL ve vývoji trubek z hliníkových slitin určených pro chladicí systémy, například vozů Audi. Pro automobilku připravuje také komponenty pro novou prototypovou převodovku. Jde o významnou inovativní změnu ve výrobě automobilů. Nyní odborníci připravují podmínky pro zahájení sériové výroby. ZKL dodává své výrobky do více než 70 zemí, momentálně se vrací do států bývalého Sovětského svazu. "Na celém světě je nastartován proces obnovy strojních zařízení a přebudovávání technologických základen. Stávající zařízení se mění za úspornější a účinnější, což souvisí i s ekologizací továren. To všechno generuje novou poptávku po inovativních ložiscích," uvedla firma. ZKL patří mezi tradiční české strojírny, na tuzemském trhu s ložisky má pětačtyřicetiprocentní podíl. Kromě brněnské centrály firmě patří závod v Hanušovicích a strojírna v Klášterci nad Ohří. Firma zaměstnává 1150 lidí.~str~efm
Jeseníky na přelomu roku obsadili lyžaři, návštěvnost byla velká Jeseník 1. ledna (ČTK) - Svahy jesenických hor obsadili na přelomu roku lyžaři i běžkaři. Podle zástupců lyžařských středisek i horských záchranářů byla návštěvnost především v sobotu, na Silvestra, vysoká. Předčila i předchozí roky. Na milovníky sjezdového lyžování i běžkaře čekaly v nejvyšších moravskoslezských horách výborné sněhové podmínky. Sportovně pojali závěr roku například lidé, kteří vyrazili s lyžemi do Branné. "Víkend byl úplně super. Návštěvnost byla oproti loňsku mnohem vyšší, řekl bych, že to bylo na úrovni roku 2009," řekl dnes ČTK provozovatel areálu Rostislav Procházka. V sobotu na svazích návštěvníky vítalo slunečné počasí, v areálu bylo plno i dnes, kdy panovala naopak mlha. "Připadlo nám zase trochu sněhu, podmínky jsou výborné," doplnil Procházka. Spokojeni byli také provozovatelé v lyžařském areálu v Petříkově. "O víkendu byla velmi silná návštěvnost, parkoviště bylo úplně narvané, až 160 aut. Oproti loňsku byla velká návštěvnost 31. prosince, což mne překvapilo. Sněhové podmínky jsou výborné, něco jsme ještě dosněžili, něco připadlo," řekl dnes ČTK zástupce jednoho z areálů František Kaštyl. Doplnil, že kolem areálu se pohybovalo i velké množství běžkařů. "Jezdili na trase z Petříkova na Paprsek, byla tam upravená trasa a lidé si to pochvalovali," doplnil Kaštyl. Plno bylo také na Ovčárně, lidé si tam výborné sněhové podmínky užívali především poslední den roku, dnes naopak podle provozovatelů bylo ve středisku prázdno.    Horští záchranáři vyrazili během víkendu k 17 lehčím úrazům. "Většina z nich se stala v sobotu, kdy byla největší návštěvnost. Šlo hlavně o pohmožděniny kloubů, kolen či zlomeniny rukou. Žádný těžký úraz jsme naštěstí neřešili," řekl ČTK náčelník horské služby Michal Klimeš. Na horách platí od sobotního rána i nadále druhý lavinový stupeň. Záchranáři hrozbu pádu lavin zvedli kvůli nové sněhové pokrývce. Lidem, kteří se na horách drží turistických tras, však žádné nebezpečí nehrozí.~met~spl
Na Silvestra zaplnily sjezdovky tisíce lidí, dnes byl zájem menší Praha 1. ledna (ČTK) - Velká horská střediska poslední den v roce zaplnily tisíce lyžařů, na Nový rok však zájem jako každoročně poněkud opadl. Některá místa dnes navíc zasáhla obleva, která uškodila sjezdovkám i běžeckým stopám, provozovatelé proto netrpělivě vyhlížejí ochlazení. V Krkonoších se od začátku ledna snížily ceny za ubytování. Silvestrovský týden strávily v horských střediscích Krkonoš desítky tisíc milovníků zimních sportů. Po oblevě, která hory zasáhla na Štědrý den, se sněhové podmínky zlepšily a na sjezdovkách leží až 80 centimetrů sněhu. Na hřebenech je zhruba 56 centimetrů sněhu, v lavinových katastrech platí druhý stupeň lavinového nebezpečí z pětibodové stupnice. Po silvestrovském týdnu mnozí ubytovatelé snížili ceny, ve Špindlerově Mlýně je nyní možné sehnat ubytování se snídaní od 400 korun. Zimní střediska v Libereckém kraji si na nezájem lyžařů nemohla stěžovat ani na Nový rok. Na svahy se opět vydaly tisíce lidí, zážitek jim ale trochu zkazil déšť, který přišel kolem poledne. Spokojeni s návštěvností jsou také vlekaři z lyžařského areálu Říčky v Orlických horách, do kterého mezi svátky dorazily každý den až tři tisíce lyžařů. Tisíce lidí lyžovaly v závěru roku i na jihočeských sjezdovkách na Lipně a v Zadově, běžkařům však dnes poškodila stopu obleva. Obleva a déšť se podepsaly také na dnešní menší návštěvnosti sjezdovek na Vysočině a v Ústeckém kraji. Vlekaři v obou krajích se navíc stále potýkají s nedostatkem sněhu. Svahy Jeseníků obsadili lyžaři, návštěvnost byla velká zejména na Silvestra, kdy daleko předčila předchozí roky. Přibylo však také úrazů, horští záchranáři ošetřovali 17 lidí, šlo však jen o lehká poranění. Horší byla situace v Beskydech, tam horská služba zasahovala ve 14 případech, sedm úrazů však bylo těžkých. Návštěvnost byla v horách veliká, zvláště na Silvestra, řekl ČTK dispečer horské služby Radan Jaškovský. Na Nový rok přijelo tradičně lyžovat málo lidí. Nadprůměrnou návštěvnost zaznamenali v sobotu také provozovatelé skiareálů ve Zlínském kraji, kde připadlo deset centimetrů sněhu. Ale i tam dnes lyžovalo méně lidí.~met~spl
Vláda kvůli VV opět přerušila jednání o vracení majetku církvím Praha 4. ledna (ČTK) - Vláda dnes znovu kvůli Věcem veřejným (VV) přerušila jednání o vracení majetku církvím, k návrhu zákona by se měla vrátit za týden. VV na jednání požadovaly odklad finančních kompenzací pro církve o jeden rok nebo do doby ekonomického růstu. Podle předsedy Ekumenické rady církví Joela Rumla by to ale patrně vyžadovalo nové jednání s církvemi, jako každá změna již vyjednaných podmínek. O požadavcích VV by měli ještě jednat koaliční lídři ve formátu K9. "V období ekonomické krize, kdy ministerstvo financí zvažuje vypsání nových daní, zvyšování DPH, daně z převodu nemovitostí a daní na paliva, považujeme za vhodné odložit finanční část plnění církevních restitucí," napsala místopředsedkyně VV Karolína Peake v tiskovém prohlášení. "Vyplácení finančních náhrad by mohlo být odloženo na jeden rok, tedy od 1. ledna 2014, nebo na rok, kdy bude česká ekonomika růst," dodala. Místopředsedkyně VV poprosila církve, kterých se finanční odškodnění týká, o pochopení a zároveň o společnou schůzku nad tímto návrhem. Případné odložení finančního plnění je třeba znovu projednat, jinak by mohlo jít o "diktát státu", řekl ČTK Ruml. "Budeme čekat, jak dopadne jednání K9," dodala mluvčí České biskupské konference Monika Vývodová. Podle dosavadní dohody koalice s církvemi bude částka, kterou stát vyplatí, 59 miliard korun. V úvahu má být brána inflace. Celkově by se tak mohla vyšplhat na 78,9 miliardy až 96,24 miliardy korun. Církve také mají dostat zpět 56 procent majetku, o který přišly za minulého režimu. Vyplácení peněz by mělo být rozloženo do 30 let. Cílem majetkového vyrovnání je i ukončení financování církví státem. Přechodné období před odstřihnutím financování církví od státního rozpočtu by podle dohodnutých předpokladů mělo začít v roce 2013 a trvat 17 let.~for~pol~pod
Trofeje pro vítěze tenisového turnaje v Abú Zabí vyrobili Češi Praha 2. ledna (ČTK) - Trofej, kterou na exhibičním tenisovém turnaji v Abú Zabí získal v současnosti nejlepší hráč světa Novak Djokovič, vyrobila česká sklářská firma Lasvit. Rozměrnou skleněnou plastiku bronzové barvy podnikoví skláři z Nového Boru ručně vytvořili podle návrhu mladé designérky ze Spojených arabských emirátů. ČTK o tom za společnost informovala Lucie Kubovičová. Kromě Djokoviče se plastikou od českých sklářů může pyšnit i David Ferrer a světová dvojka Rafael Nadal, kteří v Abú Zabí skončili na druhém a třetím místě. Víkendovému předávání cen kromě plně obsazeného stadionu přihlíželo i 120 milionů televizních diváků. Trofejemi z rukou českých sklářů se pyšní například i přední světoví designéři, kteří zabodovali v posledním ročníku ceny International Design Excellence Awards (IDEA) v Paříži. Věhlas si firma Lasvit získala například spoluprací s přepychovým hotelem Ritz-Carlton v Hongkongu. Designéři firmy prostor hotelu vyzdobili lustry a plastikami z českého skla. Tuzemská firma Lasvit má pobočky v devíti zemích světa. Zaměřuje se na navrhování, vývoj a zakázkovou výrobu designových svítidel a rozměrných, převážně skleněných uměleckých plastik.~mag~kul~spo
Portugalsko na trhu úspěšně umístilo krátkodobé dluhopisy Lisabon 4. ledna (ČTK) - Portugalsko úspěšně prodalo krátkodobé pokladniční poukázky v objemu jedné miliardy eur (asi 25,7 miliardy Kč) a se splatností tři měsíce. Prodalo je s průměrným úrokem 4,35 procenta, což je citelný pokles proti úroku 4,87 procenta v prosincové aukci. Dnešní aukce byla první v letošním roce. Portugalská agentura pro správu dluhu IGCP oznámila, že takzvaný poměr bid-to-cover se zvýšil na 2,4 z předchozích dvou. Hodnota vyjadřuje, jak vysoká byla po dluhopisech poptávka. V případě Portugalska to znamená, že investoři chtěli nakoupit o 140 procent papírů více, než měla země v úmyslu. Lisabon může být spokojen rovněž s objemem, který se mu podařilo na trhu umístit. Předpokládalo se totiž, že prodá papíry za 750 milionů až jednu miliardu eur. Portugalsko je vedle Řecka a Irska jednou ze tří zemí eurozóny, které byly kvůli vysokým dluhům nuceny požádat o mezinárodní finanční pomoc. Problémem je pro tyto země dlouhodobé financování, krátkodobé dluhopisy jsou schopny si zajistit na trhu. Relativně příznivý je i výnos, který jim v poslední době klesá, což jim snižuje náklady na dluhovou službu.~mak~fin~eur
Konkurz na ČSPL skončil, vrátila věřitelům necelou polovinu dluhů Ústí nad Labem 2. ledna (ČTK) - Konkurz na Československou plavbu labskou (ČSPL) nakonec vynesl věřitelům 635 milionů korun. Vyplývá to ze závěrečné zprávy o více než desetiletém konkurzu, kterou dnes zveřejnil Krajský soud v Ústí nad Labem. Společnost, která měla před krachem na 300 plavidel a 1000 zaměstnanců, dlužila věřitelům asi 1,3 miliardy korun. Tři části firmy byly prodány jako celek a stále fungují, řekl ČTK konkurzní správce Aleš Klaudy. Majitel rejdařství ale svou flotilu přesunul do západní Evropy, protože na Labi by jen sotva vydělávala. Zaměstnanci dostali dlužné peníze v plné výši, zajištění věřitelé zhruba polovinu a nezajištění přibližně 30 procent. Samotný prodej majetku vynesl asi 537 milionů korun, naopak 87 milionů stál samotný konkurz a údržba majetku. Firma ale ještě nějakou dobu fungovala a její majetek před odprodejem vydělal dohromady asi 750 milionů korun, což umožnilo uspokojit více pohledávek. Prodej majetku provázely spory o vlastnické právo k budovám v přístavu v Hamburku. Ty stojí na pozemku, který má v Německu do roku 2027 pronajatý český stát, při privatizaci v roce 1989 ale nebylo jasně definováno, komu patří budovy. Náhradu za budovy i investice do nich chtěla ČSPL ještě před svým zánikem a ve sporech pokračoval i Klaudy, soudy ale nakonec rozhodly ve prospěch státu. ČSPL upadla do konkurzu v srpnu 2001, kdy už nedokázala splácet své závazky. Poslední kapkou bylo rozhodnutí věřitelských bank, kterým dlužila kolem 700 milionů korun a už odmítaly pomoci. Firma se potom rozdělila na několik částí - samotné rejdařství i s loděmi koupila za 160 milionů korun firma Argo Bohemia, doky vykoupila za 35 milionů společnost České loděnice a přístavní část převzaly za 66 milionů korun Česko-saské přístavy. "Dohromady se prodávalo přes 300 plavidel, ale byla to nesourodá flotila malých člunů i velkých nákladních lodí," řekl dnes ČTK Klaudy. Rejdařství půjčovaly zejména ČSOB a Česká spořitelna; první z nich na odděleně uspokojených pohledávkách získala asi 75 milionů korun, druhá asi 25 milionů korun. Na konkurzu se za deset let vystřídali čtyři správci, jimž připadlo na odměnách i s DPH asi 15,1 milionu korun.~dpr~zak~efm
Upozornění, 4.1.: TK ČSSD. Téma: církevní restituce, dotace EU... Praha - 16:00 TK ČSSD. Téma: církevní restituce, dotace EU pro ministerstvo školství a lidská práva. Zúčastní se místopředseda strany Jiří Dienstbier, stínový ministr školství Marcel Chládek, stínová ministryně pro lidská práva a rovné příležitosti Michaela Marksová-Tominová a hospodářský expert Jiří Havel.~pol~pod~prg
Zdravotní skupina Agel meziročně zvýšila investice na 800 milionů Ostrava 4. ledna (ČTK) - Zdravotní skupina Agel za loňský rok proinvestovala téměř 800 milionů korun, meziročně tak její investice stouply zhruba o 200 milionů korun. Kromě výstavby nových budov směřovaly peníze i na nákup přístrojového vybavení nebo modernizaci objektů, řekla dnes ČTK mluvčí holdingu Hana Szotkowská. Největší investicí skupiny byla v minulém roce rekonstrukce areálu Tonaku v Novém Jičíně, kde společnost na podzim otevřela novou polikliniku. Renovace stála více než 100 milionů korun. V areálu jsou například ambulance onkologie, hematologie a lékařské genetiky včetně denního onkologického centra. Nové přístroje za téměř 74 milionů korun získalo i třinecké kardiocentrum Nemocnice Podlesí, převážnou část těchto investice pomohly společnosti uhradit peníze z Evropské unie. Renovace se dočkala i Vítkovická nemocnice v Ostravě. "Zatepleny byly postupně pavilony chirurgie, interny a ředitelství. Nyní se dokončuje revitalizace porodnicko-gynekologického pavilonu. Mimo Moravskoslezský kraj pak Agel investoval například v Prostějově, kde vybudoval nové obchodní, logistické a školící centrum za více než 75 milionů korun. Loňské investice jsou nejvyšší od vzniku společnosti v roce 1990. Za posledních pět let proinvestovala skupina víc než 2,5 miliardy korun. "Stálé zvyšování kvality péče poskytované našimi zdravotnickými zařízeními je naší prioritou," uvedl finanční ředitel Karel Kantor s tím, že s nákupem nového přístrojového vybavení a stavebními úpravami počítá společnost i v dalších letech. Společnost Agel v současné době provozuje na území Česka 11 nemocnic především v Moravskoslezském a Olomouckém kraji a několik dalších zdravotnických zařízení. Zaměstnává zhruba 8000 zaměstnanců a ročně ve svých zdravotnických zařízeních ošetří přes dva miliony pacientů.~zdr~efm
Sníh komplikuje dopravu, některé hraniční přechody uzavřeny Praha 5. ledna (ČTK) - Dopravu ve výše položených místech republiky dnes komplikuje sníh a silný nárazový vítr. Problémy mají zejména kamiony a nákladní auta, policie pro ně už ráno uzavřela hraniční přechod v Harrachově na Semilsku a v Náchodě ve směru do Polska a vjezd do Bruntálu. Kvůli sněhovým jazykům a téměř nulové viditelnosti silničáři zavřeli i dvoukilometrový úsek silnice druhé třídy u krušnohorského Božího Daru. Nehody blokují i další silniční úseky v horách. Jinde jsou komunikace se zvýšenou opatrností sjízdné. Na Liberecku se ale silničářům přes veškerou snahu nedaří udržet silnici z Tanvaldu do Harrachova ve sjízdném stavu pro nákladní dopravu. Komplikace se objevily i na železnici. Na trati mezi Tanvaldem a Velkými Hamry na Jablonecku zastavil ráno dopravu spadlý strom. Problémy mají řidiči i na Trutnovsku a Náchodsku, kde na silnicích leží rozbředlý sníh. Například u Trutnova auta zablokovala výjezd z města na Hradec Králové v kopci Humburák. Na pomezí Jizerských hor a Krkonoš napadlo ráno až 20 centimetrů těžkého mokrého sněhu, který se uklouzává. Sněží a fouká i na hřebenech Krušných hor, kde se tvoří sněhové jazyky a závěje. Se silným větrem a sněžením musejí řidiči počítat i v Plzeňském kraji, kde místy shazuje na silnice zlámané větve. Všechny komunikace jsou sjízdné. Silničáři s radlicemi a sypači jsou v terénu zejména v horských polohách Šumavy, kde napadlo na silnice kolem pěti centimetrů sněhu. Na Valašsku byl kvůli sněžení po ránu nesjízdný kopec směrem na obec Petrůvka na Zlínsku. Policisté auta asi 20 minut odkláněli na objízdné trasy, poté se situace zlepšila. Od rána hustě sněží i na Vysočině, silnice tam navíc pokrývá zledovatělý sníh. Podobná situace je i v Olomouckém kraji. Ke zvýšené opatrnosti nabádají motoristy silničáři především na Šumpersku a Jesenicku, obezřetní by ale měli být řidiči i v jiných částech regionu. Kvůli silnému větru se navíc místy tvoří na cestách sněhové jazyky.~met
Prodej gramofonových desek v Británii stoupl, zájem o CD klesá Londýn 3. ledna (ČTK) - Prodejnost gramofonových desek v Británii v loňském roce stoupla o 40 procent, prodalo se jich 337.000. Klesaly naopak počty prodaných CD i celkové množství prodaných nahrávek. Uvedl to deník The Telegraph s odvoláním na organizaci BPI, která sdružuje nahrávací společnosti. Vzrůst obliby vinylových desek, kterých se prodalo nejvíce od roku 2005, přičítají odborníci zlepšující se kvalitě jejich zvuku a také stále populárnějšímu Record Store Day, při němž umělci vydávají své nahrávky pouze na gramofonových deskách. Vedle vinylů se dobře prodávaly také digitální nahrávky, jichž si lidé koupili 27 milionů, tedy o čtvrtinu více než v roce 2010. Celkově se však počet prodaných alb snížil o šest procent na 113 milionů. Hlavní příčinou poklesu byla nižší prodejnost CD, jichž si zájemci koupili 86 milionů, tedy o 13 procent méně než předloni. Komerčně nejúspěšnější nahrávkou se loni stalo album 21 zpěvačky Adele, kterého se prodalo 3,8 milionu kopií.~mag~obo~kul
Nemocnice v Boskovicích chce rozšířit bezdrátovou komunikaci Boskovice (Blanensko) 3. ledna (ČTK) - Vedení nemocnice v Boskovicích na Blanensku chce letos rozšířit na všechna lůžková oddělení nový bezdrátový komunikační systém, který čtvrt roku využívají zdravotníci a pacienti na interním oddělení. Pacienti používají elektronické náramky, jimiž jsou v neustálém spojení se sestrami, které je mají zaznamenány ve svých přenosných terminálech. Zdravotníci tak mají stálý přehled o dění, řekl dnes ČTK ředitel nemocnice Rostislav Verner. Pro instalaci bezdrátového komunikačního systému se vedení nemocnice rozhodlo loni při rekonstrukci interny, která má 30 lůžek. Původní systém, kdy byla sluchátka u lůžek spojena kabely se sesternou, byl vybourán a nahrazen bezdrátovou komunikací. "Chtěli jsme si jej otestovat. Jsme jednou z prvních nemocnic na Moravě, které jej využívají. Jsme s ním spokojeni, proto jej chceme nyní rozšířit i na další oddělení," uvedl ředitel. Nemocnice má 260 lůžek. Pořízení bezdrátového systému pro internu přišlo na několik set tisíc korun. Částku ředitel neupřesnil, a to kvůli připravovanému výběrovému řízení na instalaci systému ve zbytku nemocnice. Elektronický náramek dostává pacient při zahájení hospitalizace, kdy si jej sestry zaznamenají do svých terminálů. Na nich vidí, kde se pacient nachází. Mohou tak například odhalit, kdyby chtěl z oddělení odejít. Náramek se podobá hodinkám. Pacient v nouzi nemusí hledat nouzový hlásič v pokoji, aby si přivolal zdravotníky, pomoc si zajistí stlačením náramku. Terminály sestrám umožňují, aby komunikovaly mezi sebou a bez časových prodlev zalarmovaly v případě nutnosti lékaře, kteří jsou také vybaveni touto technikou. Náramek slouží zároveň k identifikaci pacienta. Vrací se při propouštění z nemocnice.~zdr
Ceny energetických surovin a produktů-zahájení, 4. ledna     (Zpracováno podle agentury Reuters) spm Ropa Brent, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	111,86	-0,27	USc/barel	březen 12	111,33	-0,2	
            	
            	
            	
            	
            	Lehká ropa WTI, Londýn - IPE	
            	
            	
            	
            	
            	
            	
            	měsíc	poslední	změna	
            	leden 12	102,47	-0,49	USc/barel	únor 12	102,87	-0,27	
            	
            	
            	
            	
            	Benzin RBOB, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	--	--	0.01 Usc/galon	duben 12	--	--	
            	
            	
            	
            	
            	Topný olej, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	85,925	0,4	0.~bur~buk
Upozornění, 3.1.: TK ČSSD k plnění státního rozpočtu 2011... Praha - 15:30 TK ČSSD k plnění státního rozpočtu 2011. K tématu vystoupí stínový ministr financí Jan Mládek. Místo: Lidový dům, místnost č. 202, Hybernská 7, Praha 1 Pramen: Adriana Rajmová, sekce PR a marketingu ČSSD, tel.~pol~pod~mak~prg
České hokejistky porazily na MS hráček do 18 let Rusko Zlín 1. ledna (ČTK) - České hokejistky zvítězily ve svém druhém utkání na mistrovství světa hráček do 18 let ve Zlíně nad Ruskem 2:0. Čisté konto brankářky Veroniky Hladíkové a góly Terezy Vanišové a Kláry Chmelové ze závěrečné třetiny přiblížily domácímu týmu postup do čtvrtfinále, o tom ale definitivně rozhodnou až úterní zápasy. Na Silvestra prohrály svěřenkyně trenéra Tomáše Výtiska se Švédskem 1:4, v úterý od 19:00 nastoupí proti favorizovaným Američankám. Rusky ještě na šampionátu neskórovaly, s týmem USA na úvod prohrály 0:8.~spo
Poláci omylem krátce zadrželi běloruského disidenta Michaleviče Varšava 12. prosince (ČTK) - Polská policie dnes na varšavském letišti na několik hodin zadržela běloruského disidenta Aljakseje Michaleviče, o jehož vydání usiluje Minsk a kterému Praha poskytla politický azyl. Po intervenci polského ministerstva zahraničí, které incident označilo za "chybu (polské) prokuratury", byl nakonec Michalevič propuštěn. Uvedl to podle zpravodajské televize TVN24 šéf polské diplomacie Radoslaw Sikorski, jenž na letiště vyslal svého náměstka. Michalevič chtěl z Varšavy odletět do Londýna a na celnici se prokázal českými dokumenty. Z počítačového systému policisté zjistili, že muž je na žádost Běloruska hledán Interpolem, a proto ho zadrželi. Polské ministerstvo zahraničí podle agentury PAP označilo za chybu, že polské státní zastupitelství běloruský zatykač akceptovalo. Varšava dlouhodobě patří k důrazným kritikům autoritářského režimu Alexandra Lukašenka, jenž v Bělorusku vládne. "(Běloruská) obvinění vůči Michalevičovi jsou absurdní," řekl mluvčí polského ministerstva zahraničí Marcin Bosacki. Připomněl, že disident je ve své vlasti stíhán za ničení majetku a účast na protivládních demonstracích. Michalevič, který loni v prosinci kandidoval v prezidentských volbách proti pozdějšímu vítězi Lukašenkovi, byl těsně po vyhlášení volebních výsledků zatčen při mohutné protivládní demonstraci v Minsku. Propuštěn byl až poté, co podepsal závazek spolupráce s běloruskou tajnou policií KGB. Poté přes Polsko uprchl do Prahy. V Bělorusku mu hrozil soud a až patnáctileté vězení. Zadržení Michaleviče není jediným pochybením polské prokuratury vůči Bělorusku v posledních měsících. V létě úřad poskytl svým běloruským partnerům bankovní údaje o účtech sedmnácti běloruských občanů včetně vězněného prominentního bojovníka za lidská práva Alese Bjaljackého. Polský ministr zahraničí Sikorski se obratem za Polsko omluvil a chybu označil za nepřijatelnou. Podobné údaje tehdy omylem Bělorusku předala i Litva.~pol~pod~zak~for
Poláci zadrželi běloruského disidenta Michaleviče, prý omylem Varšava 12. prosince (ČTK) - Polská policie dnes na varšavském letišti zadržela běloruského disidenta Aljakseje Michaleviče, o jehož vydání Minsk usiluje a kterému Praha poskytla politický azyl. Polské ministerstvo zahraničí incident označilo za "chybu prokuratury". Michalevič chtěl z Varšavy odletět do Londýna a na celnici se prokázal českými dokumenty. Z počítačového systému policisté zjistili, že muž je na žádost Běloruska hledán Interpolem, a proto ho zadrželi. Polskou vládu uvádí tento incident podle agentury DPA do trapné situace, protože Varšava dlouhodobě vystupuje proti běloruskému autoritativnímu režimu. Na letiště odjel vysoký představitel polské diplomacie, aby se zasadil o rychlé Michalevičovo propuštění. Polské ministerstvo zahraničí podle agentury PAP označilo za chybu, že polské státní zastupitelství akceptovalo zatykač vydaný režimem Alexandra Lukašenka. PAP také s odkazem na neoficiální justiční zdroje uvedl, že prokuratura Michaleviče propustí. "Obvinění vůči Michalevičovi jsou absurdní," řekl mluvčí polského ministerstva zahraničí Marcin Bosacki. Připomněl, že disident je v Bělorusku stíhán za ničení majetku a účast na protivládních demonstracích. Michalevič, který loni v prosinci kandidoval v prezidentských volbách proti pozdějšímu vítězi Alexandru Lukašenkovi, byl těsně po vyhlášení volebních výsledků zatčen při mohutné protivládní demonstraci v Minsku. Propuštěn byl až poté, co podepsal závazek spolupráce s běloruskou tajnou policií KGB. Poté ze země přes Polsko uprchl do Prahy. V Bělorusku mu hrozil soud a až patnáctileté vězení. Zadržení Michaleviče není jediným pochybením polské prokuratury vůči Bělorusku v posledních měsících. V létě úřad poskytl Bělorusku bankovní údaje o účtech sedmnácti běloruských občanů včetně vězněného prominentního bojovníka za lidská práva Alese Bjaljackého. Polský ministr zahraničí Radoslaw Sikorski se obratem za Polsko omluvil a chybu označil za nepřijatelnou. Podobné údaje tehdy omylem Bělorusku předala i Litva.~pol~pod~zak~for
V Kroměříži dnes ráno srazil vlak člověka, je v kritickém stavu Kroměříž 4. ledna (ČTK) - V Kroměříži dnes ráno srazil osobní vlak člověka; muž je podle zdravotníků v kritickém stavu. Prozatím není známa jeho totožnost. Úsek trati z Kroměříže do Valašského Meziříčí je uzavřen, náhradní dopravu zajišťují autobusy, řekl ČTK mluvčí Drážní inspekce Martin Drápal. Neštěstí se podle něj stalo dnes v 09:44 přímo v Kroměříži, v části Horní Zahrady.~zak~dpr
Fotbalová osmnáctka se představí na turnaji v Petrohradu Praha 2. ledna (ČTK) - Česká fotbalová reprezentace do 18 let se chystá na start 24. ročníku mezinárodního Memoriálu Valentina Granatkina v Petrohradu. Na halovém turnaji se svěřenci trenéra Josefa Csaplára od středy utkají s Lotyšskem a Tureckem, následně sehrají dva duely play off, v němž mohou narazit na Itálii, Řecko či Ukrajinu. Na turnaji pojmenovaném po bývalém místopředsedovi FIFA se představí jedenáct reprezentačních výběrů a dorostenecký tým Petrohradu. Češi jsou ve skupině D s Tureckem a Lotyšskem. Vítězové skupin si zahrají o 1. až 4. místo, zbylé celky o konečné umístění na na 5. až 12. pozici. "Když jsme dostali nabídku hrát tento turnaj, vůbec jsem neváhal. Považuji ho za velmi významný pro tuto kategorii, v Rusku se sejde velká konkurence. Ze sportovního hlediska narazíme na čtyři hodně kvalitní soupeře," řekl Csaplár pro svazový web. "Navíc to zapadá do konceptu, který chceme u mládeže razit - tedy hrát fotbal i v době, kdy bývalo zvykem se připravovat bez míče. Důraz na přípravu, ve které je na prvním místě fotbal, je moderním trendem ve vyspělých zemích a věřím, že tomu bude i u nás," dodal. Samostatná česká reprezentace se na turnaji představí poprvé. Československo v roce 1983 skončilo na třetím místě a v roce 1987 na čtvrtém. V Csaplárově týmu je většinově zastoupen bývalý výběr do 17 let, který hrál v létě na mistrovství světa. Do reprezentace se vrací také brankář Lukáš Zima, který se na podzim aklimatizoval v Itálii po přestupu do Janova. Program české reprezentace do 18 let na turnaji v Petrohradu: 4. ledna: 10:00 ČR - Lotyšsko, 7. ledna: 10:00 ČR - Turecko, 8. ledna: utkání play off, 10. ledna: zápas o konečné umístění.~spo
John: Na ŘSD padnou další trestní oznámení Praha 2. ledna (ČTK) - Kvůli předraženým fakturám, systému zadávání veřejných zakázek a přípravě smluv nevýhodných pro stát na Ředitelství silnic a dálnic padnou další trestní oznámení. Po schůzce s ministrem dopravy Pavlem Dobešem (VV) to oznámil předseda strany Věci veřejné Radek John. Podrobnosti má Dobeš oznámit na dnešním briefingu. Ministr dopravy na konci minulého roku nařídil na ŘSD rozsáhlou kontrolu. Podle údajů z faktur a pracovních deníků se škoda vzniklá státu pohybuje v řádu stovek milionů korun. V prosinci poslal soud do vazby dva bývalé manažery a někdejšího právníka ŘSD, které protikorupční policie obvinila kvůli údajně nevýhodným pronájmům pozemků ze strany ŘSD na dálnicích D47 a D5. Jedním z obviněných by měl být bývalý ředitel ŘSD Petr Laušman a dalším bývalý výkonný ředitel Michal Hala. Dva exmanažery policisté stíhají pro přijímání úplatku a také pro porušování povinnosti při správě cizího majetku. Bývalého právníka pouze pro druhý z trestných činů.~zak~sta~dpr
MZV: Tři Češi jsou ze Zambie doma, soud bude asi pokračovat Praha 1. ledna (ČTK) - Tři Češi, kteří byli zadržováni v Zambii kvůli údajné špionáži, jsou po dvou a půl měsících doma. ČTK to dnes řekl mluvčí ministerstva zahraničí Vít Kolář. Předpokládá, že soudní proces v Zambii bude pokračovat bez jejich přítomnosti. Ministerstvo doufá, že v takovém případě se prokáže jejich nevina. Podle Koláře jsou muži v pořádku a oslavili Silvestr se svými rodinami. Česká televize uvedla, že muži dorazili do Česka v utajení. Kolář se k tomu nechtěl vyjádřit. Jeden z mužů, Jiří Cetel,  Cetel, Jan Coufal a Michal Vebr čelí v Zambii obvinění ze špionáže, hrozil jim trest odnětí svobody až 25 let. Muži tam přijeli loni v říjnu za turistikou. Byli obviněni ze špionáže, protože údajně fotografovali vjezdy do kasáren a základnu zambijského letectva. Trojice všechna obvinění odmítala. Například na jedné z fotografií, jež vzbudily pozornost policie, byla podle českého velvyslanectví tabule se zákazem vstupu u veřejné silnice před kasárnami Mikango; podle obviněných je za tabulí vidět pouze les, v němž se vojenský prostor zřejmě nachází. Další snímek zachycoval dvě zastaralá letadla připevněná na kovové sloupy před vchodem na leteckou základnu téměř v centru města. "Všechny snímky byly pořízeny z veřejně přístupných prostor, doslova z ulice," zdůrazňovalo loni české velvyslanectví. Muži po zadržení strávili sedm dní ve vazbě, pak přebývali v rozestavěném domku bratra honorárního konzula a museli se hlásit policii. Do případu se vedle české diplomacie, která vyslala do africké země i zvláštního emisara, vložil také prezident Václav Klaus. V dopise svému zambijskému protějšku vyjádřil přesvědčení, že Češi neměli v úmyslu spáchat trestný čin. Úsilí Prahy o propuštění mužů se pak zdálo marné, ještě před Vánoci trojici do Zambie telefonoval šéf české diplomacie Karel Schwarzenberg, aby zadržené povzbudil.~pol~pod~zak
Manchester City prohrál gólem v poslední minutě v Sunderlandu Londýn 1. ledna (ČTK) - Fotbalisté Manchesteru City nedokázali využít sobotní nečekané domácí prohry svého městského rivala United s Blackburnem a ani oni v 19. kole nebodovali. Lídři tabulky podlehli 0:1 v Sunderlandu, kde dostali gól v poslední minutě nastavení. Svěřenci trenéra Roberta Manciniho tak vedou tabulku Premier League před "Rudými ďábly" stále pouze o skóre. K oběma manchesterským týmům se může přiblížit Tottenham, jenž na třetím místě ztrácí šest bodů, ale má utkání k dobru. Manchester City v předchozím bezbrankovém duelu s West Bromwichem poprvé v ligové sezoně neskóroval a gól nedal hvězdný tým ani dnes. Edin Džeko a Micah Richards trefili brankovou konstrukci a za nevyužívání šancí byli potrestáni v závěrečných sekundách zápasu. V rychlém brejku si dvacetiletý korejský útočník Či Tong-won narazil se Stephanem Sessegnonem, převzal na hranici ofsajdu míč a po kličce hostujícímu gólmanovi Joeovi Hartovi se střelou do prázdné branky postaral o nečekané rozuzlení zápasu. City stejně jako na Silvestra United prohráli podruhé v sezoně.~spo
ŠACHTA&PARTNERS, v.o.s. PROTEXT: Tiskové prohlášení advokátní kanceláře ŠACHTA&PARTNERS, v.o.s. Praha 3. ledna (PROTEXT) - V návaznosti na včerejší reportáž České televize zveřejňujeme se souhlasem klienta nesestříhaný telefonát mezi panem Sittou mladším a plukovníkem Tomášem Martincem ze dne 8.12.2011, který naleznete na stránkách    V příloze také zveřejňujeme plné znění podnětu k prověřování postupu příslušníků Policie České republiky, útvaru odhalování korupce a finanční kriminality služby kriminální policie a vyšetřování a útvaru pro odhalování organizovaného zločinu služby kriminální policie a vyšetřování, který byl podán Generální inspekci bezpečnostních sborů (GIBS).   V Praze dne 3.1.2012   Kontakt: ŠACHTA&PARTNERS, v.o.s. Blanka Kahánková 
               ČTK ke zprávě vydává přílohu, která je k dispozici na adrese      Upozorňujeme odběratele, že materiály označené značkou PROTEXT nejsou součástí zpravodajského servisu ČTK a nelze je publikovat pod její značkou. Jde o komerční sdělení zadavatele, který je ve zprávě označen a který za ně nese plnou odpovědnost.~zak
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina B: Francie - Španělsko 2:0 Bartoliová - Medinaová 6:2, 6:4, Gasquet - Verdasco 6:2, 6:4. Smíšená čtyřhra se nehrála. Tabulka:   1.	Francie	3	3	0	7:1	15:3	3	2.	Španělsko	3	2	1	4:4	9:10	2	3.	Čína	2	0	2	2:4	4:9	0	4.~spo
V první etapě Rallye Dakar zahynul argentinský motocyklista Mar de Plata (Argentina) 1. ledna (ČTK) - V první etapě Rallye Dakar v Argentině dnes zahynul domácí motocyklista Jorge Martínez Boero. Po havárii zemřel při převozu vrtulníkem do nemocnice. Bližší podrobnosti o nehodě osmatřicetiletého Argentince, který na Dakaru startoval podruhé, pořadatelé nezveřejnili. Podle médií utrpěl při pádu dva kilometry před cílem etapy smrtelná zranění hlavy a hrudníku. Naposledy si tradiční rallye vyžádala smrtelnou oběť mezi jezdci před třemi lety, kdy zemřel francouzský motocyklista Pascal Terry. Celkově v historii této soutěže zahynulo 59 lidí. Pětinásobný dakarský vítěz v kategorii čtyřkolek Josef Macháček vstoupil do letošního ročníku devátým místem. Z rozhodnutí technických komisařů však čtyřiapadesátiletý český jezdec jede pouze mimo soutěž a nemůže zasáhnout do celkového pořadí. Při technické přejímce v Argentině se totiž Macháček dozvěděl, že spolu s šesti soupeři nebude smět startovat, protože jejich stroje nevycházejí ze sériového modelu a po úpravách neodpovídají předpisům. Silvestra tak podle Českého rozhlasu strávil sepisováním protestu. Třebaže se nakonec na start postavil, podle svého webu se nebude moci objevit v celkové klasifikaci soutěže. Stejně dopadli například i Poláci Rafal Sonik nebo Lukasz Laskawiec, druhý muž úvodní etapy. "Tuto změnu provedla FIM během roku, ale její výklad je nejednoznačný. Pokud se podíváme na všechny quady, tak žádný není sériový," uvedl Macháček na svých stránkách. Na vítěze úvodní etapy Sergia La Fuenteho z Uruguaye ztratil Macháček na sedmapadesátikilometrovém měřeném úseku mezi argentinskými městy Mar de Plata a Santa Rosa de la Pampa dvě minuty a 13 sekund. Motocyklista Jan Veselý obsadil 112. místo ze 178 startujících, úvodní etapu vyhrál Chilan Francisco López. Mezi automobily byl nejrychlejší Rus Leonid Novickij s vozem Mini, kamiony jsou ještě na trati.~spo
STEM: Vláda se nesnaží zničit korupci, míní tři čtvrtiny Čechů Praha 2. ledna (ČTK) - Více než tři čtvrtiny Čechů nevěří, že vláda se snaží bojovat s korupcí. Ještě před rokem věřilo vládě 34 procent lidí, nyní je to o deset procentních bodů méně. Vyplývá to z výsledků prosincového průzkumu agentury STEM, který má ČTK k dispozici. Vláda Petra Nečase dostatečně neusiluje o to, aby byly vyšetřeny velké případy tunelování, rozkrádání a korupce v zemi. Tento názor vyjádřilo 76 procent účastníků průzkumu. Čtyři pětiny míní, že vládě se nepodaří míru korupce nijak výrazně snížit. V prosinci 2010 si to myslelo 74 procent Čechů, nyní již 83 procent lidí. Pokrok při pronásledování a trestání případů tunelování, rozkrádání a korupce registruje v poslední době jen 27 procent Čechů. To je o 17 procentních bodů méně než před deseti lety. Přitom devět desetin obyvatel České republiky považuje podle průzkumu korupci za jeden z největších problémů země. Zcela určitě o tom bylo přesvědčeno 68 procent dotázaných, o 11 procentních bodů více než před rokem. S tím, že korupce je jedním z největších problémů, souhlasí podle STEM naprostá většina Čechů bez ohledu na věk, pohlaví, vzdělání nebo na to, k jaké politické straně se hlásí. Nejvíce kladných odpovědí dali v průzkumu na tuto otázku příznivci ČSSD, celkem 93 procent z nich, a nejméně sympatizanti ODS, z nichž považovalo korupci za největší problém 84 procent. Upřímnou a poctivou vůli vlády Petra Nečase vyšetřit velké korupční případy vidí nejčastěji příznivci koaličních stran. Ale i jejich důvěra oproti roku 2010 výrazně klesla. Před rokem věřily vládě tři čtvrtiny příznivců ODS, kdežto nyní necelá polovina. U sympatizantů TOP 09 klesl za rok podíl lidí, kteří věří vládnímu boji proti korupci, z 59 na 45 procent. Mezi příznivci opozičních sociálních demokratů a komunistů má vláda důvěru zhruba desetiny lidí. I v otázce, zda se vládě podaří míru korupce výrazně snížit, není důvěra příznivců koaličních stran vysoká. Kladně odpověděla ani ne polovina sympatizantů ODS a 28 procent příznivců TOP 09. Ze sympatizantů sociálních demokratů věří vládě šest procent a mezi příznivci komunistů devět procent lidí. Průzkum provedl STEM na reprezentativním souboru obyvatel České republiky starších 18 let ve dnech 1. až 9. prosince 2011. Zúčastnilo se jej 1227 lidí.~for~pol~pod
Chloubou hodonínské zoo je mládě antilopy Štěpánka Hodonín 4. ledna (ČTK) - Novou atrakcí hodonínské zoo se v uplynulých dnech stalo mládě africké antilopy druhu přímorožec šavlorohý. Protože se narodilo na svatého Štěpána, dostala samička jméno Štěpánka. Se svojí matkou se tento týden přidala ke zbytku stáda, řekla dnes ČTK mluvčí zoo Bohuna Mikulicová. Přímorožci dříve obývali téměř celou severní Afriku. Patří k vzácným druhům antilop. Podle některých názorů už byli ve volné přírodě vyhubeni, část vědců se ale domnívá, že by mohlo malé stádo těchto zvířat žít ještě v pohraničí Nigeru a Čadu. Přímorožci dorůstají do hmotnosti 200 kilogramů. Jak už jejich název napovídá, jejich rohy připomínají šavle. Hodonínská zoo chová tyto antilopy od roku 2007, kdy je získala z plzeňské zoo. Stádo tvoří kromě Štěpánky její otec a dvě samice. "Samec ji již vlídně přijal. Měli jsme z prvního kontaktu mezi nimi strach. Mohl ji usmrtit," dodala mluvčí. Zoologická zahrada v Hodoníně má poměrně velkou kolekci antilop. Kromě přímorožců se může pochlubit také stády adaxů nubijských, sitatung západoafrických a paovcí hřivnatých.~ekl~mag~mix
Škoda Auto loni prodala rekordních 875.000 aut M. Boleslav 5. ledna (ČTK) - Škoda Auto loni prodala rekordních 875.000 aut. Meziročně prodej zvýšila o 15 procent. Předloni automobilka prodala 762.600 aut. Firma zvýšila prodeje na většině trhů a růst plánuje i letos. Kvůli výrobě nového modelu s pracovním názvem A-Entry rozšíří výrobu v mladoboleslavském závodě, sdělil dnes ČTK mluvčí automobilky Jozef Baláž. Prodej vzrostl téměř na všech trzích, na nejdůležitějších růstových trzích jako třeba v Indii o 50 procent. Dynamicky se podle automobilky rozvíjely i velké trhy v Číně, Německu a Rusku. Podrobné údaje firma zveřejní až 10. ledna. Automobilka chce do roku 2018 prodávat přes 1,5 milionu aut. Škoda loni představila dva nové modely - Rapid a Citigo. Letos chce představit další automobil, jehož oficiální název zatím není známý. Kvůli novému modelu a zvýšení výroby octavií do poloviny roku rozšíří závod v Mladé Boleslavi. Automobilka také oznámila, že bude od konce letošního roku ve Vrchlabí vyrábět převodovky pro celý koncern Volkswagen. Kvůli avizovanému zvýšení prodeje bude vyrábět vozy v Rusku a Číně. V Číně se dosud vyrábějí modely Octavia, Fabia a Superb. V roce 2013 začne i výroba auta Yeti, uvedla automobilka. Škoda Auto za první tři čtvrtletí loňského roku meziročně zdvojnásobila zisk před zdaněním na 588 milionů eur (14,6 miliardy Kč). Provozní zisk společnosti v prvních třech čtvrtletích roku vzrostl o více než 83 procent na 575 milionů eur (14,3 miliardy Kč). Tržby automobilky meziročně vzrostly o pětinu na 7,6 miliardy eur (188,7 miliard Kč). Hospodářské výsledky za celý loňský rok firma teprve zveřejní. Výrobu zvýšila také automobilka Hyundai v Nošovicích na Frýdecko-Místecku. Loni vyrobila přes 251.000 osobních automobilů čtyř modelů, což bylo zhruba o 50.000 vozů více než v roce 2009. Automobilka vozy exportovala do 48 zemí Evropy, Blízkého východu a severní Afriky. Nejvýznamnějšími odběrateli nošovické automobilky loni byly Německo, Rusko, Itálie, Španělsko a Rakousko. Kolínská automobilka TPCA zveřejní počet vyrobených aut v pátek.~str~aut~efm
Obchodníci:O službu vrácení nevhodných dárků mají zákazníci zájem Praha 4. ledna (ČTK) - Češi využívají nabídku obchodníků a vracejí, či vyměňují nevhodné dárky, které loni našli pod vánočním stromkem. Zájem o tuto službu, která nemá oporu v tuzemské legislativě, je podle obchodníků zhruba stejný jako v předešlých letech. Například v prodejnách Albert mohou lidé nepotravinářské zboží vrátit do 14 dnů od zakoupení. "V týdnu mezi svátky někteří zákazníci využili tuto možnost především k vrácení nebo výměně dárků, které se nesetkaly u obdarovaných s velkým úspěchem. Jednalo se například o oblečení a obuv nevyhovující velikosti či o hračky," řekla ČTK Simona Caidlerová z firmy Ahold, která supermarkety a hypermarkety Albert provozuje. Také podle mluvčí obchodního řetězce Tesco Stores ČR Evy Karasové mezi nejčastěji vrácené vánoční dárky patří oděvy. "Většinou nesedí velikost a zákazníci si přijdou zboží vyměnit," uvedla. Někteří lidé také vrátili dárek, který dostali dvakrát. "Možnost vrátit sortiment se ale nevztahuje například na spodní prádlo, potraviny, cigarety, noviny, kamery, fotoaparáty, vánoční ozdoby, knihy, CD a DVD," upozornila Karasová. Podmínkou pro vrácení nebo výměnu nevhodně zakoupeného vánočního dárku podle obchodníků je, aby zboží bylo nenošené, nepoškozené a v původním obalu. U internetových prodejců je vracení zboží jednodušší, protože mají ze zákona povinnost vyhovět spotřebiteli v žádosti při odstoupení od kupní smlouvy. V Česku je tato lhůta 14 dní od zakoupení zboží.~obo
Požár rozhledny způsobila závada, nedbalost nebo ji někdo zapálil Tábor 2. ledna (ČTK) - Příčinou požáru rozhledny Hýlačka u Tábora, která shořela 1. ledna, byla technická závada nebo nedbalost nebo úmyslné zapálení. Vyplývá to z dnešního vyšetřování, řekla ČTK mluvčí jihočeských hasičů Vendula Matějů. Nedělní požár dřevěné rozhledny způsobil škodu milion korun. "Policejní pes dnes nepotvrdil přítomnost akcelerantů, mezi něž patří benzín nebo zápalné látky," uvedla mluvčí. Případ dále vyšetřují policisté. Dřevěnou stavbu vysokou 18 metrů v místní části Větrovy oheň zasáhl celou. Po uhašení požáru hasiči strhli i zbytky konstrukce, protože hrozilo, že se zřítí. Rozhledna patří Klubu českých turistů Tábor. Na její vyhlídkovou plošinu ročně vystoupalo kolem 2000 lidí. Rozhledna Hýlačka byla postavena v roce 1920 ve tvaru husitské hlásky. Postavit ji nechal táborský klub turistů, který rozhlednu v roce 1990 převzal zpět do svého majetku od Svazarmu a pak ji znovu otevřel veřejnosti. Mezi kulturními památkami byla rozhledna evidována od roku 1995.~zak~kul
Evropská komise zamítla 413 mil. Kč pro letiště u Č. Budějovic České Budějovice 4. ledna (ČTK) - Evropská komise zamítla dotaci Regionálního operačního programu (ROP) Jihozápad ve výši 413 milionů korun na modernizaci letiště v Plané u Českých Budějovic. Jihočeský kraj přitom s projektem na modernizaci letiště uspěl ve 12. výzvě ROP. Novinářům to dnes řekla mluvčí kraje Kateřina Koželuhová. "Je absurdní, že Evropská komise nejprve umožnila vyhlášení výzvy v Regionálním operačním programu, ale následně, když byl projekt zpracován, podán a hodnocením ROP i Výborem Regionální rady úspěšně prošel, Evropská komise začala celý projekt zpochybňovat. A to především z pohledu doby udržitelnosti, a považuje jej za problémový," uvedl krajský radní pro dopravu a regionální rozvoj Václav Král (ODS). Společnost Letiště České Budějovice, kterou založilo město České Budějovice a Jihočeský kraj, chce celý areál do roku 2014 postupně rekonstruovat a získat licenci pro veřejné mezinárodní letiště. Potom bude moci provozovat i pravidelné linkové lety. Nyní se letiště využívá zejména pro sportovní létání. Hejtman Jihočeského kraje Jiří Zimola (ČSSD) chce v nejbližších dnech svolat dozorčí radu letiště. Podle něj je výstavba moderního veřejného mezinárodního letiště pro region důležité, především pro rozvoj podnikání a cestovního ruchu. "Proto na radě navrhnu aktivně vstoupit do jednání s potenciálními strategickými partnery, kteří se nám nabízí, a výstavbu terminálu realizovat i s využitím soukromých peněz. Od našeho záměru i přes nepřízeň komise EU rozhodně ustupovat nechceme. Jen je třeba se vážně zamyslet nad tím, jak nákladná by měla být investice a zda ji v této situaci poněkud neredukovat," uvedl Zimola.~fin~sta~pol~pod~eur
Bauer bude ve skiatlonu stahovat více než minutové manko Oberstdorf (Německo) 1. ledna (ČTK) - Český běžec na lyžích Lukáš Bauer se bude v dnešní čtvrté etapě Tour de Ski v Oberstdorfu snažit co nejvíce stáhnout ze své ztráty 69 sekund, kterou má na 17. místě průběžného pořadí na vedoucího Pettera Northuga z Norska. Pojede se skiatlon s hromadným startem na 2x10 km. Vylepšit své dosavadní umístění budou chtít v kombinovaném závodě klasickou a volnou technikou také další dva čeští reprezentanti Martin Jakš (28.) a Jiří Magál (63.). Muži startují ve 13:00, ženy až po nich v 15:45. Vedení bude v závodu na 2x5 km hájit vítězka všech dosavadních tří etap Justyna Kowalczyková z Polska. Úspěšnější z dvojice českých běžkyň Eva Nývltová je průběžně třiadvacátá, Ivana Janečková čtyřiapadesátá.~spo
ŘSD bude prověřovat i další úseky na D47,škody jdou do stamilionů Praha 2. ledna (ČTK) - Problémů na dálnici D47 u Ostravy je více. Ředitelství silnic a dálnic (ŘSD) si zadalo další posudky a bude prověřovat další lokality. Škody jdou do stamilionů korun. Uvedl to pověřený ředitel ŘSD René Poruba. ŘSD při sondách do podloží stavby zjistilo použití jiné, nevhodné strusky, a u třech mostů zjistilo, že jsou ve stavu, jako na konci své životnosti, další dva jsou s menšími závadami. Ředitelství chce provést další kopané sondy a i kvalitu dalších ze 17 mostů. Zjištěné nedostatky jsou součástí reklamačního řízení, které skončí na podzim letošního roku. Podle ministra dopravy Pavla Dobeše stát udělá vše pro to, aby nekvalitní stavbu nemuseli znovu platit daňoví poplatníci. "Jde nám o kvalitu staveb. Musíme hledat odpovědnost konkrétních úředníků. Půjdeme po vyvozování osobní odpovědnosti," uvedl Dobeš. Ředitelství silnic a dálnic (ŘSD) podalo na konci roku kvůli D47 trestní oznámení. Důvodem je podezření z použití méně kvalitní strusky. ŘSD si u zhotovitelské firmy Eurovia vymínilo použití vysokopecní strusky, jejíž cena je 370 Kč za metr krychlový, dodavatel dodal ocelářskou strusku, která se prodávala za 12 Kč za metr krychlový. Spor o vady na D47 vypukl koncem listopadu, kdy ŘSD na poškozených úsecích nechalo provést první kontrolní vrty. Ty podle státní společnosti dokládají, že Eurovia nedodržela domluvený postup stavby. Firma prý například použila nestabilní stavební odpad i tam, kde měly být stálé materiály. Eurovia ale odmítá, že by pochybila. Její ředitel Martin Borovka řekl, že použitý materiál, který nyní bobtná a způsobuje zvlnění vozovky, si přálo ŘSD. To ale dnes Poruba popřel.  Problematický úsek D47 u Ostravy v délce zhruba osm kilometrů postavilo za 4,5 miliardy korun konsorcium firem v čele se společností ODS-Dopravní stavby Ostrava, kterou později převzala stavební firma Eurovia CS. Jezdí se po něm od prosince 2007. Severomoravská D47 se začala budovat v roce 2004, nyní se stavba blíží ke svému konci. Zbývá dostavět poslední úsek mezi Bohumínem a hranicemi s Polskem.~sta~dpr~zak
Přibyslav se zbaví školních tříd s azbestem za dva roky Přibyslav (Havlíčkobrodsko) 4. ledna (ČTK) - Přibyslavská základní škola se zbaví školních tříd ze škodlivých azbestových panelů za dva roky. V té době bude dokončena přístavba školy s novými třídami, která bude stát přibližně 58 milionů korun. Stavbaři na ní začnou pracovat letos zjara, řekl dnes novinářům starosta Jan Štefáček. Do školy teď chodí 430 dětí. "Etapy jsou koncipovány tak, že by to vůbec nemělo narušit chod školy," uvedl starosta. Vybraná stavební firma převezme staveniště asi koncem března. Vybuduje nový pavilon s třídami a tělocvičnou. "Pak budeme moci opustit tu nevyhovující přístavbu," doplnil Štefáček. Z takzvaných boletických panelů, v nichž je zdraví nebezpečný azbest, byla v Přibyslavi postavena přístavba školy. Funguje od roku 1980, je v ní deset tříd. Budova už je za hranicí své životnosti, podle zjištění odborníků koroduje nosná ocelová střešní konstrukce. Vedení školy nepředpokládá, že by teď děti ohrožoval zvýšený výskyt azbestu, jako se to nedávno stalo v některých českobudějovických školách a v Praze. V přibyslavské škole se totiž nedělaly žádné stavební práce, které by zasáhly do panelů.   Pro město se 4000 obyvateli patří investice do školy mezi největší akce posledních dvou desetiletí. Její hodnota se blíží k celkovým letošním plánovaným příjmům města, které budou kolem 63 milionů. Dotace se podle vedení města na přestavbu školy teď sehnat nedají. Radnice předpokládá, že si ve druhé půlce příštího roku bude muset vzít úvěr. Podle zjištění České školní inspekce byly boletické panely na Vysočině použity při stavbě 11 škol. Krajští hygienici teď k tomuto nálezu provádějí doplňující šetření. V minulých letech žádný případ nadlimitního výskytu azbestu ve školách na Vysočině neřešili. Podle Evy Sovové z hygienické stanice je důležité to, aby stavební firmy při opravách dodržovaly předpisy. V celém Česku obsahují podle školní inspekce azbestové panely budovy 291 škol.~sko~pol~pod~zdr~sta
Zpěvák N'Dour se bude ucházet o úřad senegalského prezidenta Dakar 3. ledna (ČTK) - Senegalský zpěvák Youssou N'Dour bude kandidovat v únorových prezidentských volbách. Bude soupeřem současného prezidenta Abdoulaye Wadeho, který se chce o funkci ucházet potřetí. N'Dour je populární doma a je znám i ve světě, zda ale získá voliče, není dle serveru BBC tak jisté. Ohlášení jeho kandidatury není překvapením, protože se o tom spekulovalo už delší dobu, když 52letý zpěvák prohlásil, že by rád vstoupil do politiky. Už loni několikrát kritizoval Wadeho a zúčastnil se také několika opozičních shromáždění uspořádaných prezidentovými odpůrci. N'Dour vlastní soukromou rozhlasovou a televizní stanici a měl přijet na loňský ročník festivalu Colours of Ostrava, avšak ze zdravotních důvodů účast odřekl. "Mnoho Senegalců nejrůznějšího původu mne vyzývalo, abych kandidoval v únorových volbách. Naslouchal jsem jim a odpovídám na jejich žádost kladně. Jsem kandidátem, je to nejvyšší vlastenecká povinnost," sděli N'Dour. Platnost kandidatur uchazečů koncem ledna prověří senegalská volební komise. První kolo voleb se má konat 26. února. Veřejnost rozděluje názor na třetí Wadeho kandidaturu. Podle opozice už na ni 85letý politik nemá právo, protože ústava povoluje jedno znovuzvolení. Wade a jemu blízcí ale tvrdí, že je toto pravidlo třeba aplikovat až od poslední ústavní změny a od Wadeho druhého mandátu, který začal v roce 2007.~mag~pol~for
AI požaduje, aby Bělorusko okamžitě propustilo Beljackého Minsk/Praha 25. listopadu (ČTK) - Mezinárodní organizace na ochranu lidských práv Amnesty International (AI) požaduje okamžité propuštění uvězněného Alese Bjaljackého, protože jeho proces byl politicky motivovaný. ČTK o tom dnes informoval John Dalhuisen, zástupce ředitele oblastní pobočky AI pro Evropu a Střední Asii. AI podle jeho slov odsuzuje počínání běloruského soudu, který ve čtvrtek poslal za mříže předsedu organizace hající lidská práva Vesna Alese Bjaljackého. Ten byl v Minsku odsouzen ke 4,5 roku vězení za údajné finanční machinace. "Odsouzení Alese Bjaljackého ukazuje na systematickou kampaň běloruských úřadů namířenou proti legitimním obráncům lidských práv," řekl Dalhuisen. "Bjaljackij neměl být nikdy zatčen, považujeme ho za vězně svědomí a budeme se zasazovat za jeho okamžité a bezpodmínečné propuštění," dodal. Evropská unie už dříve označila proces s Bjaljackým za politicky motivovaný. Podle EU i domácí opozice je běloruskému režimu nepohodlný. Se svou organizací Vesna totiž pomohl řadě kritiků prezidenta Alexandra Lukašenka, který je na Západě označován za posledního evropského diktátora. Prokuratura pro Bjaljackého žádala pětiletý trest vězení a zabavení majetku, obhajoba usilovala o zproštění viny. Podle obžaloby disident v Bělorusku nepřiznal a nezdanil peníze, které získal od dárců na své zahraniční konto. Bjaljackij podvod odmítl a tvrdil, že finance z tohoto účtu používal výhradně na aktivity centra Vesna.~zak~for~pol
Výsledky závodu cyklokrosové série GVA Trofee v Baalu Šestý závod cyklokrosové série GVA Trofee v Baalu (Belgie): Muži: 1. Nijs 1:00:12, 2. Pauwels -46, 3. Wellens (všichni Belg.) -1:10, 4. Štybar (ČR) -1:30, 5. Peeters -1:40, 6. Albert (oba Belg.) -1:46, ...11. Zlámalík -2:49, Šimůnek (oba ČR) nedokončil. Průběžné pořadí: 1. Pauwels 135, 2. Štybar 119, 3. Nijs 107, ...17. Zlámalík 28, 20. Šimůnek (ČR) 20. Ženy: 1. Van den Brandová (Niz.) 44:40, 2. Cantová (Belg.) -17, 3. Harrisová (Brit.) -25, ...8. Havlíková (ČR) -2:27. Průběžné pořadí: 1. Van den Brandová 80, 2. Harrisová 74, 3. Cantová 72, ...9. Havlíková 39.~spo
Novoroční lyžování v Ústeckém kraji poznamenalo počasí Ústí nad Labem 1. ledna (ČTK) - Novoroční lyžování v zimních areálech Ústeckého kraje poznamenalo nepříznivé počasí. Vleky se sice nezastavily, lyžařů ale přijelo mnohem méně než během silvestrovské soboty. Ta byla podle provozovatelů center zatím nejlepším dnem celé současné zimní sezony. Sněhu je v areálech málo. Některé vleky by se proto v případě špatných podmínek mohly v příštích dnech zastavit, zjistila ČTK. Do skiareálu v Telnici na Ústecku dnes zamířilo kolem 200 lyžařů. "Počasí nebylo takové jako v sobotu a bylo po Silvestru, takže návštěvnost byla malá," zhodnotil Jindřich Holinger ze sportovního areálu. Teploty se pohybovaly nad nulou a ani sníh nebyl ideální. Středisko by přesto mělo zůstat v provozu i v dalších dnech, pojedou tři vleky. "Uvidíme, co počasí udělá. Zatím je sníh mokrý, ale drží," dodal Holinger. Obdobně to vypadalo také na Bouřňáku. Teploty se pohybovaly kolem šesti stupňů nad bodem mrazu a pršelo. "Lidí přišlo minimum. Není se čemu divit," prohlásil ředitel střediska Jiří Zmítko. Pokud se počasí nezlepší a nevrátí se zima, mohlo by to podle něj dokonce znamenat, že se vleky na Bouřňáku zastaví. Lyžovalo se například i v Klínech na Mostecku. Proti sobotě se tam ale podmínky kvůli dešťovým srážkám rovněž zhoršily. "Lidí bylo míň, ale všechno zůstalo v provozu, včetně běžeckých tratí," uvedl Josef Dlouhý ze sportovního areálu. Ve srovnání se Silvestrem se podle něj na svahu a ve stopě lyžařů proháněla sotva polovina. "Je to dáno asi i tou posilvestrovskou kocovinou a nástupem do práce," dodal. Areál zůstane v provozu i v dalších dnech, některé jeho vleky ale možná nepojedou.~met~spl
ČR "18" - Lotyšsko "18" 2:0 (1:0) Memoriál Valentina Granatkina - přípravný halový turnaj fotbalistů do 18 let v Petrohradu: ČR - Lotyšsko 2:0 (1:0) Branky: 24. Čermák, 87. Juliš. Sestava ČR: Zima - Studený (42. Karafiát), Chocholoušek, Štěrba, Hýbl - Čermák (46. Nerad), Trávník - Ševčík - Juliš, Eliáš (46. Svoboda) - Černý (81. Fulnek). Trenér: Csaplár.~spo
T-Mobile ve čtvrtek obnoví dobíjení kreditu u Sazky Praha 4. ledna (ČTK) - Mobilní operátor T-Mobile od čtvrtka obnoví dobíjení kreditu předplacených karet přes terminály společnosti Sazka sázková kancelář. Uvedla to mluvčí Martina Kemrová. Konkurenční Telefónica a Vodafone již kredit znovu dobíjí od loňska. Operátoři dobíjení u Sazky pozastavili na začátku minulého roku, když jim firma přestala platit vybrané peníze. Zákazníkům během roku nabídli například možnost dobíjení na poštách nebo konkurenčních loterijních terminálech. "Obnovení dobíjení kreditu u tohoto významného operátora je velmi důležité nejen pro Sazku, ale i pro naše obchodní partnery. Je to také další signál zákazníkům, že se Sazka stabilizuje, a že postupně brzy obnoví veškeré služby, na které u ní byli zvyklí," uvedl generální ředitel společnosti Sazka sázková kancelář Kamil Ziegler. Sazka sázková kancelář převzala od loňského listopadu podnikatelskou činnost loterijní společnosti Sazka, která se na jaře 2011 dostala do insolvence a poté do konkurzu. Vlastníky společnosti jsou skupiny KKCG a PPF.~pit~efm
Jaderné elektrárny ve Francii a na Slovensku jsou bezpečné Bratislava/Paříž 3. ledna (ČTK) - Jaderné elektrárny na Slovensku a ve Francii obstály v zátěžových testech, které měly zhodnotit jejich odolnost při případné nehodě, zemětřesení, povodních a dalších mimořádných událostech. Oznámily to dnes slovenský a francouzský úřad pro jadernou bezpečnost. Slovensko provozuje čtyři jaderné reaktory. Ve Francii, která jich provozuje 58, je podle kontrolního úřadu třeba investovat "desítky miliard eur" na zlepšení bezpečnosti jaderných zařízení. Analýza odolnosti jaderných elektráren v Evropské unii přichází po neštěstí v japonské elektrárně Fukušima v březnu 2011 po zemětřesení a následné ničivé cunami. EU se v reakci na neštěstí dohodla, že prozkoumá 143 reaktorů v regionu, aby ujistila, že evropská jaderná zařízení jsou připravena na nečekané události. Slovensko provozuje po dvou reaktorech v jaderných elektrárnách Mochovce a Jaslovské Bohunice. Další dva reaktory v Mochovcích se staví a mají být dokončené v letech 2012 a 2013. Slovenské testy zahrnovaly analýzu nečekaných událostí, jako zemětřesení, povodeň, výpadek proudu, dlouhodobé přerušení dodávek vody a dlouhodobé výpadky dalších systémů kontroly. Úřad dodal, že v reakci na zkoušky pouze podnikl další bezpečnostní opatření, jako zvýšil počet záložních naftových generátorů a rozhodl o zakoupení ručních, přenosných pump pro případ povodní. Podle úřadu pro jadernou bezpečnost (ASN) ve Francii jsou "dostatečně bezpečná" také tamní jaderná zařízení. Nezávislý úřad nedoporučil uzavření žádné z nich. Zlepšení bezpečnosti francouzského jaderného parku by ale znamenalo "investici ve výši desítek miliard eur" v podobě rozsáhlých stavebních prací či vyškolení stovek nových pracovníků, uvedl podle agentury AFP šéf ASN André-Claude Lacoste.   Francie a Slovensko jsou ze zemí EU nejvíce závislé na výrobě jaderné energie. Energie z jádra v obou zemích tvoří více než 50 procent jejich produkce elektřiny, napsala agentura Reuters. Český Státní úřad pro jadernou bezpečnost (SÚJB) v pondělí oznámil, že předal Evropské komisi národní zprávu o bezpečnostním stavu českých jaderných elektráren Temelín a Dukovany. Hodnocení elektráren neodhalilo žádnou bezpečnostní vadu, která by vyžadovala neodkladné řešení.~ene
Při silvestrovské havárii zahynulo v Lotyšsku sedm mladých lidí Riga 1. ledna (ČTK) - Při jedné z nejtragičtějších dopravních nehod za poslední roky v Lotyšsku zahynulo o novoroční noci sedm mladých Lotyšů. Čtyři muži a tři ženy ve věku od 16 do 19 let se utopili poté, co jejich auto z dosud nezjištěných příčin sjelo v regionu Latgale na východě země ze silnice a zřítilo se do řeky. O neštěstí informovala agentura Interfax. Skupina se očividně vracela ze silvestrovských oslav. Šest mladých sedělo uvnitř auta, jeden cestoval v zavazadlovém prostoru, upřesnila místní policie. Není prý ale zatím známo, jestli byl řidič pod vlivem alkoholu. Na zledovatělé okresní silnici u města Kraslava vůz náhle vyjel z vozovky a skončil v řece. Záchranáři mohli už jen vytáhnout z vody mrtvá těla.~dpr~zak
Běloruský soud poslal disidenta Bjaljackého na 4,5 roku do vězení Minsk/Varšava 24. listopadu (ČTK) - Běloruský soud dnes poslal prominentního bojovníka za lidská práva Alese Bjaljackého za údajné daňové podvody na čtyři a půl roku do vězení. Soudce podle agentury DPA nařídil také zabavení jeho majetku. Polsko, které do konce roku předsedá Evropské unii, označilo verdikt za důkaz, že Minsk nerespektuje základní lidská a občanská práva. "Dnešní rozsudek je verdiktem o lidských právech v Bělorusku. Potvrdilo se, že běloruský režim nerespektuje základní normy lidských a občanských práv stanovené ve Všeobecné deklaraci lidských práv," uvedlo podle agentury PAP v prohlášení polské ministerstvo zahraničí. "Polsko a Evropská unie vyzývají běloruské úřady k okamžitému propuštění Bjaljackého a dalších politických vězňů, protože bez takovéhoto kroku je další dialog mezi EU a Běloruskem nemožný." Brusel již dříve označil tento proces za politicky motivovaný. Bjaljackij je podle EU i domácí opozice běloruskému režimu nepohodlný. Se svou organizací Vesna totiž pomohl řadě kritiků prezidenta Alexandra Lukašenka, který je na Západě označován za posledního evropského diktátora. Prokuratura žádala pětiletý trest vězení a zabavení majetku, obhajoba usilovala o zproštění viny. Podle obžaloby disident v Bělorusku nepřiznal a nezdanil peníze, které získal od dárců na své zahraniční konto. Bjaljackij podvod odmítl a tvrdil, že finance z tohoto účtu používal výhradně na aktivity centra Vesna. Bjaljackého, který byl v minulosti opakovaně navržen na Nobelovu cenu za mír a získal řadu mezinárodních ocenění za činnost na poli lidských práv, byl zadržen počátkem srpna poté, co Polsko a Litva nedopatřením předaly Minsku kompromitující údaje o účtech disidentů. Polský ministr zahraničí Radoslaw Sikorski se za omyl omluvil.~zak~for~pol~eur
Výsledky 19. kola anglické fotbalové ligy Anglická fotbalová liga - 19. kolo: West Bromwich - Everton 0:1 (87. Anichebe), Sunderland - Manchester City 1:0 (90.+3 Či Tong-won). Tabulka:   1.	Manchester City	19	14	3	2	53:16	45	2.	Manchester United	19	14	3	2	49:17	45	3.	Tottenham	18	12	3	3	35:20	39	4.	Arsenal	19	11	3	5	35:26	36	5.	Chelsea	19	10	4	5	37:24	34	6.	Liverpool	19	9	7	3	24:15	34	7.	Newcastle	19	8	6	5	26:25	30	8.	Stoke	19	7	5	7	20:30	26	9.	Everton	18	7	3	8	19:20	24	10.	Aston Villa	19	5	8	6	22:24	23	11.	Norwich	19	5	7	7	28:34	22	12.	West Bromwich	19	6	4	9	19:27	22	13.	Sunderland	19	5	6	8	23:22	21	14.	Fulham	19	4	8	7	20:25	20	15.	Swansea	19	4	8	7	18:23	20	16.	Wolverhampton	19	4	5	10	21:34	17	17.	QPR	19	4	5	10	18:33	17	18.	Wigan	19	3	6	10	17:37	15	19.	Blackburn	19	3	5	11	28:41	14	20.~spo
V druhém dílu Turné bude v Ga-Pa skákat kompletní české kvarteto Garmisch-Partenkirchen (Německo) 31. prosince (ČTK) - V druhém závodu Turné čtyř můstku bude v Garmisch-Partenkirchenu startovat kompletní české kvarteto skokanů na lyžích. Romana Koudelku, Lukáše Hlavu a Jakuba Jandu dnes doplní Jan Matura, jenž se do úvodního dílu Turné nekvalifikoval. Nejlepší umístění se očekává od Koudelky, který byl v páteční větrné loterii v Oberstdorfu sedmý. Česká jednička také předvedla z reprezentantů nejlepší výkon v sobotní kvalifikaci 127,5 metru a v prvním kole se utká Slovincem Peterem Prevčem. Hlavu čeká v k.o. souboji ho Rus Dmitrij Vassiljev, Matura se utká s Němcem Michaelem Neumayerem a Janda s Japoncem Daiki Itoem. Závod začíná ve 14:00 a vedení bude hájit Rakušan Gregor Schlierenzauer.~spo
Při práci bylo loni zabito 103 novinářů, nejvíce v Mexiku Vídeň 5. ledna (ČTK) - Nejnebezpečnějším státem pro novináře bylo v loňském roce Mexiko, kde jich při výkonu povolání násilně zemřelo deset. Oznámil to dnes Mezinárodní tiskový institut (IPI) sídlící ve Vídni. Podle něho bylo v roce 2011 na celém světě zabito 103 novinářů a spolupracovníků médií. Více jich od zavedení statistiky v roce 1997 zahynulo jen v roce 2009. Většinu z více než stovky žurnalistů tvoří podle agentury DPA lokální novináři nebo kameramani, kteří zemřeli při informování o místních konfliktech, korupci nebo dalších nelegálních činech. Vedle Mexika byl nejrizikovější zemí Irák, kde zahynulo devět novinářů, nejčastěji při výbuších bomb. Šest jich přišlo o život v Jemenu, Pákistánu a Hondurasu. IPI při zveřejnění statistiky vyjádřilo lítost nad ztracenými životy novinářů a zároveň vyzvalo vlády zemí, aby uznaly zvláštní roli žurnalistů ve společnosti a zajistily jejich bezpečnost při výkonu povolání.~pol~med
AAA Auto: Nejoblíbenější ojetinou byla loni Škoda Fabia Praha 5. ledna (ČTK) - V loňském roce byla nejprodávanějším ojetým autem v Čechách i na Slovensku Škoda Fabia. Následovaly další modely Škody Octavia a Felicia. Vyplývá to ze statistik největší tuzemské sítě autobazarů AAA Auto. Češi i Slováci fabii shodně preferují ve stříbrné či šedé metalíze. V Čechách kupovaly fabie z jedné čtvrtiny ženy a poměrně vyrovnané byly preference při výběru mezi karoserií hatchback a verzí kombi.   "Ačkoliv v minulém roce byla nejžádanějším vozem v našich autocentrech Škoda Fabia, když se její prodeje v meziročním srovnání zvýšily o devět procent, největšími letošními skokany roku byly modely VW Passat s nárůstem 45 procent a dále Ford Mondeo a Peugeot 307 s 37 procenty," uvedl ředitel prodeje AAA Daniel Harant. Nejžádanějšími barvami byly šedá a modrá metalíza následované základní pastelovou červenou. Nejméně oblíbená byla hnědá barva a nejvíce klesl zájem o barvu vínovou. Dále vzrostly preference u dieselových motorů, které si v minulém roce vybralo 44 procent zákazníků proti 37 procentům v roce 2010. Provedení hatchback pak preferovalo stabilně 39 procent zákazníků a 95 procent zákazníků volilo manuální převodovku. Ženy při svém výběru ojetého auta loni nejčastěji kupovaly škodovky, dále pak Ford Focus a Peugeot 307, muži vedle tradičních modelů Škoda volili i Ford Mondeo, Ford Focus a VW Passat. Nejvíce vzrostl zájem o velkoprostorové MPV a terénní SUV. Jejich prodeje se meziročně zvýšily o více než polovinu. Obecně vozy s pohonem 4x4 jsou žádané necelou desetinou zákazníků.   Žebříček TOP 10 nejžádanějších ojetých vozů v roce 2011:  zdroj: AAA Auto jsa mol 1.	Škoda Fabia	2.	Škoda Octavia	3.	Škoda Felicia	4.	Ford Focus	5.	Ford Mondeo	6.	VW Passat	7.	Renault Megane	8.	Opel Astra	9.	Peugeot 307	10.~str~aut
Ceny energetických surovin a produktů-zahájení, 5. ledna      (Zpracováno podle agentury Reuters) hha Ropa Brent, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	113,4	-0,3	USc/barel	březen 12	113,03	-0,28	
            	
            	
            	
            	
            	Lehká ropa WTI, Londýn - IPE	
            	
            	
            	
            	
            	
            	
            	měsíc	poslední	změna	
            	leden 12	102,51	-0,71	USc/barel	únor 12	102,7	-0,7	
            	
            	
            	
            	
            	Benzin RBOB, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	0	0	0.01 Usc/galon	duben 12	0	0	
            	
            	
            	
            	
            	Topný olej, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	84,75	-0,425	0.~bur~buk
Žena prý napadla policistu kvůli naměřené hodnotě alkoholu Praha 2. ledna (ČTK) - Policie obvinila třiatřicetiletou ženu z útoku na úřední osobu. Žena je podezřelá, že v pátek v podnapilém stavu napadla v Praze 7 policistu při dopravní kontrole a dala mu facku, protože nebyla spokojena s hodnotou alkoholu, kterou jí naměřil kontrolní přístroj. ČTK o tom dnes informoval mluvčí pražské policie Tomáš Hulan. Obviněné hrozí až čtyřletý trest odnětí svobody. Dopravní policisté zastavili v Plynárenské ulici auto k běžné silniční kontrole a chtěli podrobit řidiče orientační dechové zkoušce. "To se ale nezamlouvalo třiatřicetileté spolujezdkyni kontrolovaného, která si od prvopočátku uzurpovala kontrolní přístroj pouze pro sebe," uvedl Hulan. Policisté chtěli předejít konfliktu, a proto umožnili ženě do přístroje dýchnout. Když se však na displeji objevila hodnota alkoholu přesahující jedno promile, spolujezdkyně se rozlítila a jednoho z policistů napadla. "Naštěstí mu stihla uštědřit pouze jednu facku, nicméně i to stačilo k tomu, aby jí po vystřízlivění sdělil vyšetřovatel obvinění z trestného činu útok na úřední osobu," uzavřel mluvčí.~zak~prg
Běloruský soud poslal disidenta Bjaljackého na 4,5 roku do vězení Minsk 24. listopadu (ČTK) - Běloruský soud dnes poslal prominentního bojovníka za lidská práva Alese Bjaljackého za údajné daňové podvody na čtyři a půl roku do vězení. Soudce nařídil také zabavení jeho majetku, uvedla agentura DPA. Evropská unie označila proces za politicky motivovaný a vyzvala k okamžitému propuštění disidenta. Bjaljackij je podle EU i domácí opozice běloruskému režimu nepohodlný. Se svou organizací Vesna totiž pomohl řadě kritiků prezidenta Alexandra Lukašenka, který je na Západě označován za posledního evropského diktátora. Prokuratura žádala pětiletý trest vězení a zabavení majetku, obhajoba usilovala o zproštění viny. Podle obžaloby disident v Bělorusku nepřiznal a nezdanil peníze, které získal od dárců na své zahraniční konto. Bjaljackij podvod odmítl a tvrdil, že finance z tohoto účtu používal výhradně na aktivity centra Vesna. Bjaljackého, který byl v minulosti opakovaně navržen na Nobelovu cenu za mír a získal řadu mezinárodních ocenění za činnost na poli lidských práv, byl zadržen počátkem srpna poté, co Polsko a Litva nedopatřením předaly Minsku kompromitující údaje o účtech disidentů. Polský ministr zahraničí Radoslaw Sikorski se za omyl omluvil.~zak~for~pol
Ekonomika Venezuely letos po dvou letech propadu oživila Caracas 1. ledna (ČTK) - Venezuelská ekonomika v loňském roce po dvou letech propadu oživila, inflace v zemi však zůstává stále jedna z nejvyšších na světě. Hrubý domácí produkt země vzrostl o zhruba čtyři procenta a růst by se měl udržet i letos, odhadla o víkendu venezuelská centrální banka. Loňský růst může letos dopomoci ke znovuzvolení autoritářského vůdce Huga Cháveze, který vede největšího latinskoamerického producenta ropy stále více k socialismu. V roce 2010 Venezuela jako jako jediná země Latinské Ameriky zažila druhý rok propadu po sobě, když HDP ztratil 1,9 procenta po poklesu o 3,3 procenta v roce 2009. Roční míra inflace dosáhla loni 27,6 procenta a mírně předčila i loňský růst cen v tempu 26,9 procenta. Inflaci živí rostoucí nedostatek potravin a energie v důsledku socialistického řízení ekonomiky a znárodňování velkých firem spolu se silným růstem vládních výdajů. Výdaje vlády vzrostly o více než pět procent. K růstu tentokrát přispěla produkce ropného průmyslu, který využil nárůstu světových cen. Předloni přitom produkce ropného sektoru klesla, třebaže světové ceny vzrostly až o 20 procent. Ke zlepšení také dopomohla dvouciferná expanze finančního sektoru a růst v sektorech obchodu a produkce síťových podniků jako elektráren a vodáren. Zvýšily se i investice do sektoru energetiky, který zejména předoni trpěl neustálými výpadky. Vláda pro letošní rok odhadla, že ekonomika poroste o pět procent. Inflace by se měla mírně snížit na 22-23 procent. Zatímco Chávezovi stoupenci hájí jeho politiku poukazem na rostoucí životní úroveň obyvatelstva a investice do školství a zdravotnictví. kritici upozorňují na to, že státní výdaje ujídají z podstaty ekonomiky a vedou k vysoké inflaci, která škodí nejvíce chudým. Důsledkem krátkozraké populistické politiky je mimo jiné to, že těžba klíčového ropného sektoru kvůli nedostatku investic už léta stagnuje. Chávez podle kritiků svým znárodňováním a dalšími kroky, které mají ve Venezuele nastolit "socialismus pro 21. století", odrazuje zahraniční investory a vede ekonomiku do zkázy.~mak
Avízo, 7.1.: Tříkrálový koncert za svitu kočárových luceren... Čechy pod Kosířem (Prostějovsko) - 17:00 Tříkrálový koncert za svitu kočárových luceren, bude spojený s povídáním o historických kočárech. Místo: Muzeum historických kočárů Pramen: ředitel Muzea historický kočárů Václav Obr, tel.~den~kul
SP v severské kombinaci uspořádá o víkendu Oberstdorf Schonach (Německo) 3. ledna (ČTK) - Víkendové závody Světového poháru v severské kombinaci se budou místo Schonachu konat v jiném německém zimním středisku Oberstdorfu. Změnu si vyžádaly špatné sněhové podmínky v původním dějišti. Mezinárodní lyžařská federace (FIS) zvolila Oberstdorf kvůli tomu, že tamní areál je na vrcholné závody ideálně připraven. V minulém týdnu totiž hostil dvě etapy běžkařské Tour de Ski a zahajovací díl skokanského Turné čtyř můstků. FIS nadále hledá náhradní dějiště pro závody sdruženářů na 28. a 29. ledna po odřeknutí organizátorů v Zakopaném, kteří nestihnou dokončit úpravy běžeckého okruhu. V Schonachu se měl také v pátek konat druhý závod Světového poháru skokanek. Do středy se má rozhodnout, zda pořadatelství převezme německý Hinterzarten, kde se mají ženy představit i v neděli.~spo
Klaus: Škvorecký byl svobodný muž v nesvobodném světě Praha 4. ledna (ČTK) - Podle prezidenta Václava Klause byl spisovatel Josef Škvorecký "svobodný muž v nesvobodném světě" a výjimečný fenomén českého kulturního a společenského života. Klaus to dnes uvedl v kondolenci k úmrtí Škvoreckého, kterou zveřejnil na webu  "Josef Škvorecký byl solitér, který k nám v nejtěžších dobách nesvobody vnesl ducha amerického konzervatismu a svobodomyslnosti. I v kanadské emigraci, po sovětské okupaci Československa, nejenže neztratil kontakt se svou vlastí, ale pracoval pro ni a pro její budoucí svobodu jako málokdo druhý," uvedl Klaus. Prezident ocenil, že Škvorecký nepatřil "k převažující části českých intelektuálů, kteří museli projít zkušeností v komunistické straně, aby pochopili svůj omyl". "Patřil k těm nemnoha, jimž bylo vždy intuitivně jasné, že se svoboda a komunismus spojit nedají," napsal Klaus. Dodnes prý vzpomíná na setkání se Škvoreckým v roce 1969 na amerických univerzitách Cornell a Berkeley. Zástupci spisovatelské obce i politici v kondolencích ocenili Škvoreckého literární a exilovou vydavatelskou činnost. Jeho kanadské nakladatelství 68 Publishers vyzdvihl předseda vlády Petr Nečas, ministryně kultury Alena Hanáková i písničkář, spisovatel a předseda Českého centra PEN klubu Jiří Dědeček. Známý český spisovatel odešel do Kanady po potlačení pražského jara 1968, a to na začátku roku 1969. V Torontu spolu se svou manželkou, spisovatelkou a herečkou Zdenou Salivarovou založil o dva roky později nakladatelství Sixty-Eight Publishers, ve kterém vydávali díla autorů, kteří nemohli v komunistickém Československu publikovat. Náchodský rodák, který patřil k nejznámějším českým spisovatelům v zahraničí, publikoval také řadu vlastních děl, z nichž mezi nejoblíbenější patří román Zbabělci, novela Legenda Emöke, román Tankový prapor, Prima sezóna nebo Příběh inženýra lidských duší.~kul~for~pol~pod
Avízo, 5.1.: TK jihomoravské policie k vraždě z posledního dne.. Brno - 11:00 TK jihomoravské policie k vraždě z posledního dne roku 2011, kdy bylo v regionu nalezeno ohořelé lidské tělo. Více k případu sdělí vedoucí Odboru obecné kriminality Jihomoravské policejní správy Antonín Hrdlička. Pro novináře bude k dispozici i několik fotografií ze spisu. Místo: jihomoravská policie, Kounicova 24 Pramen: mluvčí jihomoravské policie Petra Vedrová, tel.~den~zak
Úřady práce z Olomouckého kraje zvládly příliv nových klientů Olomouc 2. ledna (ČTK) - Úřady práce v Olomouckém kraji dnes zvládly příliv nových klientů, který souvisí se sociální reformou, bez větších komplikací. Na pracovištích se většinou fronty netvořily. Úřady práce v souvislosti se sociální reformou nově vyplácejí všechny sociální dávky a podpory. Jen v Olomouckém kraji kvůli tomu na ně přešlo zhruba 110 úředníků z městských a obecních úřadů. "Lidé chodí už od rána, vše je ale bez problémů. Žádají především o příspěvek na mobilitu, o který lze požádat jen do konce ledna," řekla ČTK ředitelka prostějovské pobočky úřadu práce Věra Crhanová. Změnu zvládají bez problémů i úředníci olomouckého úřadu práce. "Agendy zůstaly na svých místech. Lidé tak mnohdy mají nadále svého dosavadního úředníka. Změna je jen ta, že dosud úředník pracoval pro magistrát, od nového roku pracuje pro úřad práce," uvedl krajský ředitel Úřadu práce v Olomouci Jiří Šabata. Komplikace nehlásí ani úřady práce v Přerově, Šumperku a Jeseníku. Pod úřady práce přešli v Olomouckém kraji úředníci z 20 městských a obecních úřadů. Dávky pomoci v hmotné nouzi, dávky sociální péče pro lidi se zdravotním postižením i příspěvky na péči se nově vyřizují na 16 místech v kraji. Sociální reforma má podle ministerstva práce a sociálních věcí vést ke zjednodušení a zlepšení situace i k úsporám výdajů za administrativu, podle odborů a opozice jsou to v podstatě jen škrty a šetření.~sop
Avízo, 11.1.: TK při příležitosti zahájení výstavní sezony... Olomouc - 11:00 TK při příležitosti zahájení výstavní sezony 2012 a výstavy Architektura je útokem na dobrý vkus! /Středoevropské forum Olomouc V. Místo: Café ´87, Denisova 47 Pramen: mluvčí Muzea umění Petr Bielesz, tel.~den~kul
Soul oznámil, že letos zřídí fond pro sjednocení s KLDR Soul 5. ledna (ČTK) - Jižní Korea dnes oznámila, že letos zřídí finanční fond, který by měl být použit na případné sjednocení s KLDR. Debatu o otázce sjednocení obou Korejí oživila nedávná smrt letitého vůdce Severní Koreje Kim Čong-ila. Výše částky ani to, kdo by měl do fondu přispívat, nebyly uvedeny. Podle expertů by se náklady v prvním roce po spojení obou zemí mohly vyšplhat v přepočtu až na čtyři biliony korun. Jihokorejské ministerstvo sjednocení, které má na starosti přeshraniční vztahy, uvedlo, že prioritou jeho letošní politiky jsou praktické přípravy na sjednocení, včetně vytvoření finančního fondu. Ministerstvo rovněž sdělilo, že posílí "diplomacii sjednocení" a bude se snažit získat mezinárodní podporu pro svou politiku. Rovněž se bude zajímat o zkušenosti Německa se spojením komunistického a kapitalistického státu. Problém financování obrovsky nákladného kroku přišel na přetřes v roce 2010, kdy jihokorejský prezident I Mjong-bak navrhl zavést za tímto účelem zvláštní daň. Průměrný příjem na jednoho obyvatele v KLDR představuje asi pět procent průměrného příjmu Jihokorejců. Podle studie financované ministerstvem by základní sociální zabezpečení Severokorejců v prvním roce po sjednocení vyšlo zhruba na 55 bilionů wonů (965 miliard korun). Tato částka by se však mohla vyšplhat až na 249 bilionů wonů (4,37 bilionu korun), tedy zhruba čtvrtinu hrubého domácího produktu Jižní Koreje za rok 2010 - pokud by se započítaly výdaje na zdravotní péči, penze a další dávky. Diskuse o možném sjednocení obou korejských států, které rozdělila válka z let 1950-53, podnítila smrt severokorejského diktátora Kim Čong-ila ze 17. prosince a předání moci jeho mladému, nezkušenému synovi Kim Čong-unovi.~pol
Na Silvestra byla nejsledovanější Všechnopárty v ČT Praha 1. ledna (ČTK) - Nejsledovanějším silvestrovským pořadem byla Všechnopárty v České televizi, kterou sledovaly 2,04 milionu diváků. Zábavný pořad tak viděla téměř polovina všech, kteří měli zapnutou televizi. ČTK to sdělil mluvčí ČT Ladislav Šticha. Nova nejvíc bodovala s komedií S tebou mě baví svět, kterou si nenechalo ujít 1,22 milionu diváků, což představuje podíl 32 procent. Zhruba stejně lidí vidělo i Silvestrovské Televizní noviny. Prima zatím data nezveřejnila. Některý z pořadů ČT sledovalo o Silvestru 43 procent diváků, kteří slavili u televizních obrazovek. Celkově měla ČT1 osm pořadů z deseti nejsledovanějších. "Musím se přiznat, že jsem velmi překvapený, protože bych čekal, že diváci budou chtít na Silvestra nějakou megashow a ne téměř komorní sešlost se třemi hosty," komentoval výsledek Všechnopárty moderátor Karel Šíp. Komponovaný večer Do roka a do dna na ČT sledoval 1,6 milionu diváků při podílu 41 procent a Zázraky přírody s Vladimírem Kořenem a Marošem Kramárem si nenechal ujít 1,5 milionu diváků. Dále se umístily pořady Silvestr 2011 - Jdeme do finále!, U muziky na Silvestra a Silvestr 2011 graduje!. Celkem pořady České televize poslední den v roce 2011 sledovaly téměř 43 procenta diváků u obrazovek všech televizí. Na Nově podle Marie Fianové z tiskového oddělení nejvíce diváků přilákaly ještě komedie Nekecej a pádluj se zhruba tři čtvrtě miliónem diváků, pořad Všechno nejlepší od Davida a komedie Ženy v pokušení.~spl~mag~med
Avízo, 5.1.: Hostem Radiožurnálu bude televizní reportér... Praha - 10:00 Hostem Radiožurnálu bude televizní reportér, novinář a spisovatel Josef Klíma. Místo: ČRo 1 - Radiožurnál Pramen: Radka Mozgová z ČRo - Radiožurnál, tel.~den~kul~med
Běloruský prokurátor chce pět let vězení pro Bjaljackého Minsk 23. listopadu (ČTK) - Běloruská prokuratura žádá, aby byl prominentní bojovník za lidská práva Ales Bjaljackij odsouzen za údajné daňové podvody k pěti letům vězení a aby mu byl zabaven majetek. Dnes o tom informovala agentura RIA Novosti. Obhajoba považuje obvinění za nepodložené. Bjaljackij se svou organizací Vesna pomohl řadě kritiků prezidenta Alexandra Lukašenka, který je na Západě označován za posledního evropského diktátora. "Bjaljackij je obviněn z toho, že na daních nezaplatil 567.000 eur (přes 14,5 milionu korun), ačkoli je běloruským daňovým poplatníkem. Podal falešné daňové přiznání," uvedla minská prokuratura. Běloruské úřady zadržely Bjaljackého počátkem srpna poté, co Polsko a Litva nedopatřením předaly Minsku kompromitující údaje o účtech disidentů. Polský ministr zahraničí Radoslaw Sikorski se za omyl omluvil. "Obvinění se omezují jen na skutečnost, že Bjaljackij dostal peníze od zahraničních organizací a nezaplatil z nich daně," uvedl Bjaljackého advokát. Dodal, že převody peněz na bankovním výpisu ještě neznamenají, že došlo k daňovému úniku. Také prý není jasné, jak prokuratura dospěla k částce, kterou Bjaljackij prý nezaplatil. Bjaljackij, který byl v minulosti opakovaně navržen na Nobelovu cenu za mír a získal řadu mezinárodních ocenění za činnost na poli lidských práv, tvrdí, že peníze se svého zahraničního konta používal výhradně na aktivity centra Vesna.~for~pol~zak
Policisté dopadli muže, který v létě přepadl banku v Třemošnici Pardubice 2. ledna (ČTK) - Policisté dopadli muže, který loni v červenci přepadl banku v Třemošnici na Chrudimsku a odnesl si několik desítek tisíc korun. Na svědomí má podle policistů i další majetkové delikty. Způsobil celkovou škodu ve výši 230 tisíc korun. Muž je nyní ve vazbě. ČTK o tom informovala policejní mluvčí Lukáš Maier. "Přepadení se stalo 8. července. K přepážce tehdy přistoupil muž, který pracovnici předložil papír s textem: "Přepadení, mám zbraň. Vydejte mi hotovost. Jen velké bankovky." Přitom měl pravou ruku zasunutou v pravé kapse bundy a rukou v kapce udělal pohyb, kterým naznačoval, že v ruce něco drží. V pracovnici tím vzbudil obavu o její život a zdraví a požadované peníze mu vydala," řekl Maier. Policisté muže vypátrali 31. prosince v Čáslavi. V neděli ho obvinili z loupeže, krádeží a poškození cizí věci. Kromě přepadení banky se obviněný měl v červnu, červenci a listopadu roku 2011 dopustit majetkové trestné činnosti na Chrudimsku, Pardubicku a Královéhradecku.~zak
Čech je pátý mezi světovými brankáři, vyhrál opět Casillas Wiesbaden (Německo) 4. ledna (ČTK) - Petr Čech z Chelsea skončil v anketě Mezinárodní federace fotbalových historiků a statistiků (IFFHS) mezi světovými brankáři na pátém místě. Vyhrál už počtvrté za sebou Španěl Iker Casillas z Realu Madrid. Čech se v elitní desítce objevuje už od roku 2003, kdy byl desátý. O dva roky později anketu dokonce vyhrál a od té doby chybí teprve podruhé na pomyslných stupních vítězů. Na druhé místo se dostal Němec Manuel Neuer z Bayernu Mnichov a na třetí Casillasův reprezentační konkurent Víctor Valdés z Barcelony. Před Čecha se dostal ještě čtyřnásobný vítěz ankety Ital Gianluigi Buffon z Juventusu Turín.~spo
Cena zlata začala nový rok dalším oživením z půlročního minima Londýn 3. ledna (ČTK) - Zlato začalo nový rok výrazným růstem a pokračovalo v pátečním oživení z předešlého propadu na půlroční minimum. Jeho cenu dnes podpořilo posílení kurzu eura proti dolaru, jehož vývoj je nyní podle analytiků prakticky jediným faktorem pohybu zlata. Zlato na promptním trhu posílilo před polednem o 1,5 procenta na 1588,80 dolaru za troyskou unci (31,1 gramu). Minulý čtvrtek se jeho cena propadla až na 1521,94 USD, nejníže od 6. července. Euro minulý týden kleslo k dolaru nejníže za 15 měsíců a vůči japonskému jenu se propadlo na minimum za 11 let. V posledních dnech mírně oživilo, analytici ale v letošním roce vzhledem k pochybám o řešení dluhové krize v eurozóně čekají jeho další pokles. Cena zlata nyní podle analytiků vykazuje s vývojem kurzu eura nejvyšší korelaci za téměř dva roky. Za celý loňský rok získalo zlato deset procent a vykázalo jedenáctý rok růstu po sobě, proti zářijovému rekordnímu maximu 1920,30 USD ale ztratilo 18 procent. Za celé čtvrté čtvrtletí jeho cena klesla nejvýrazněji za tři roky a za prosinec se propadlo o zhruba osm procent, hlavně kvůli růstu dolaru vůči klesajícímu euru. Zlato je po desetiletí růstu už více než zralé na korekci a pravděpodobně dál výrazně klesne, domnívá se investor Jim Rogers, který s Georgem Sorosem zakládal v 70. letech proslulý Quantum Fund. "Podle mě by mohlo zlato sestoupit ke 1200-1300 dolarům... Zlato roste 11 let bez přerušení, což je pro kterékoli finanční aktivum krajně neobvyklé, takže jeho cena měla už dávno projít korekcí," řekl Rogers agentuře Reuters.~bur~buk~sur
Britští policisté by prý měli nahrávat svá setkání s novináři Londýn 4. ledna (ČTK) - Britští policisté by měli začít nahrávat všechna svá setkání s novináři a neměli by s nimi vést důvěrné rozhovory. Navrhla to dnes vládní zmocněnkyně pro dohled nad médii v rámci úsilí rychle skoncovat s úniky citlivých policejních informací z londýnského Scotland Yardu do britských médií. Elizabeth Filkinová zároveň vyzvala k ukončení podle ní tradičního důvěrného klábosení mezi policisty a reportéry v britských hospodách. Filkinová byla loni pověřena vyšetřováním podezření, že reportéři britských bulvárních listů platili policii za informace. Podezření padlo v rámci skandálu s odposlechy organizovanými bulvárními listy News of the World a The Sun. Šéf Scotland Yardu Paul Stephenson kvůli svým kontaktům s tiskem loni v červenci odstoupil. Scotland Yard za Stephensonova vedení najal jako mediálního poradce bývalého zástupce šéfredaktora News of the World Neila Wallise, který byl později zatčen kvůli aféře kolem odposlechů. Stephenson čelil rovněž obvinění, že s manželkou strávil bezplatně pět týdnů v lázních, pro které pracovala Wallisova PR agentura.~for~pol~zak~med
Zlínský kraj letos zahájí stavbu jihovýchodního obchvatu Holešova Zlín 2. ledna (ČTK) - Ředitelství silnic Zlínského kraje začne na jaře stavět jihovýchodní obchvat Holešova. Náklady na stavbu činí téměř 383 milionů korun, letos by se mělo prostavět 181 milionů Kč. Stavba silnice, která z města odvede tranzitní dopravu z dálničních tahů, by měla být dokončena na počátku roku 2014. Obchvat by ale mohl být zprovozněn už před zimou 2013/2014, řekl ČTK náměstek hejtmana pro dopravu Jaroslav Drozd (ČSSD). Na nákladech by se zhruba 287 miliony korun měly podílet evropské fondy, přes 95 milionů korun půjde z rozpočtu hejtmanství. Stavba je letos největší investicí Zlínského kraje do silniční sítě. Trasa obchvatu povede z kruhového objezdu u obce Martinice směrem na Dobrotice. Vede mimo město, takže by stavba neměla zásadním způsobem omezit život obyvatel Holešova. "Všichni to vidíme jako jednu z nejzásadnějších staveb pro město z hlediska kvality života, životního prostředí, omezení dopravy a odklonění kamionů z centra i z hlediska bezpečnosti obyvatel," poznamenal starosta Holešova Zdeněk Janalík (ODS). Dodal, že po dokončení stavby městu připadnou příjezdové a obslužné komunikace, zelené plochy a kanalizace, které bude udržovat. Podobně jako v jiných městech automobilový provoz v Holešově zesiluje. V budoucnu se navíc počítá s nárůstem nákladní dopravy v souvislosti s obsazováním místní průmyslové zóny. "Víme dobře, jaká byla situace v Hulíně, než se vybudovala dálnice D1 a rychlostní komunikace R55. Podobná situace postupně vzniká i v Holešově. Budování této infrastruktury je pro města naprosto zásadní," dodal Janalík. Podobně je pro město důležitá stavba rychlostní komunikace R49, která má vést z Kroměřížska napříč Zlínským krajem až ke hranici se Slovenskem. "Je to vlastně druhé rameno toho obchvatu," doplnil holešovský starosta. Stavba prvního úseku R49 byla sice slavnostně zahájena již v září 2008, kvůli nedostatku peněz však stavba dosud stojí.~dpr~sta~pol~pod
Dukla zahájila přípravu s Engelmanem z třetiligových Kunic Praha 3. ledna (ČTK) - Pro fotbalisty Dukly Praha dnes začala zimní příprava fyzickými testy na Fakultě tělesné výchovy a sportu. Od středy se svěřenci trenéra Luboše Kozla budou připravovat na sobotní start Tipsport ligy, v níž v Berouně změří síly s Vlašimí, Sokolovem, Sezimovým Ústím a především s mistrovskou Plzní. Kádr Dukly přes Vánoce doznal nepatrných změn. Do přípravy naskočí záložník Vojtěch Engelman z třetiligových Kunic, za které dal na podzim v ČFL dva góly a patřil ke klíčovým postavám. Z hostování v Sezimově Ústí se vrací útočník Jakub Sklenář a z rezervy do prvního týmu povýšili záložník Tomáš Tenkl a obránce Pavel Radoš. Tým naopak opustil útočník Martin Jirouš, který se vrátil z hostování do Sparty. Na odchodu je i jeden z klíčových hráčů Tomáš Berger, o kterého se zajímá Plzeň. Vedle startu v Tipsport lize čeká Duklu na začátku února herní soustředění v Itálii. Během něj nastoupí k třem zápasům s dosud neurčenými soupeři.~spo
EU podpořila vzdělávání a mezinárodní spolupráci 31 miliony Praha 5. ledna (ČTK) - Evropská unie podpořila 31 miliony korun špičkové vzdělávání českých a moravských vědců a mezinárodní aktivity vědeckých týmů Ústavu přístrojové techniky Akademie věd a Ústavu elektrotechnologie Fakulty elektrotechniky a komunikačních technologií Vysokého učení technického v Brně. ČTK o tom informovala Akademie věd. Ústavy uspěly v boji o evropské peníze s projektem Podpora lidských zdrojů a transferu znalostí v podmínkách mezinárodní spolupráce vědeckých týmů. Finanční dotace je rozložena na tři roky. Díky tomuto grantu se podle manažera projektu Viléma Neděly podařilo po dvanácti letech přivést zpět do Brna z německého Münsteru špičkového odborníka na elektronovou mikroskopii Vladislava Krzyžánka. Evropské peníze podle něj poslouží také ke svolávání vzdělávacích workshopů, hostování zahraničních vědců, podpoře mobility badatelů nebo k navázání spolupráce s akademickou i průmyslovou sférou. Ústavy už spolupracují například s univerzitami v Austrálii a Singapuru nebo s výrobcem fotovoltaických článků Solartec či elektronických zařízení Delong Instruments. Autoři projektu si od Krzyžankových zkušeností a kontaktů a od podpory hostujících zahraničních profesorů slibují zkvalitnění úrovně vědecké práce na svých pracovištích, zavedení nových výzkumných směrů a zvýšení vědeckých výsledků na základě mezinárodní spolupráce.~eur
Klaus se setká na novoročním obědě se Štěchem a Němcovou Praha 3. ledna (ČTK) - Prezident Václav Klaus se dnes u novoročního oběda setká s předsedou Senátu Milanem Štěchem (ČSSD) a předsedkyní sněmovny Miroslavou Němcovou (ODS). S nejvyššími představiteli parlamentu by mohl mluvit na Hradě o atmosféře na politické scéně a o vývoji ekonomiky. Sérii tradičních novoročních obědů s vrcholnými politiky zahájil Klaus v pondělí, kdy prezidentský pár přijal na zámku v Lánech premiéra Petra Nečase s manželkou Radkou. Rovněž s ministerským předsedou probíral prezident mezi dalšími tématy ekonomiku; shodli se na tom, že situace je vážná, ale není nutné vytvářet špatná očekávání a podléhat panice. Na Hradě by se dnes mohlo diskutovat také o senátních a krajských volbách, které se uskuteční na podzim. Štěch by chtěl zopakovat pozvání pro Klause na jednání pléna Senátu, hlavně v souvislosti se jmenováním nového ústavního soudce. Prezident požádal Senát o souhlas se jmenováním předsedy Městského soudu v Praze Jana Sváčka, který by v případě souhlasu horní komory nahradil Elišku Wagnerovou. Debata tří nejvyšších ústavních činitelů by se mohla stočit i k přímé volbě prezidenta. Ústavní novelu schválila sněmovna hlasy koalice a opoziční ČSSD, nyní čeká na rozhodnutí Senátu. Klaus nedávno označil přímou volbu za fatální chybu a omyl. Postup výběru hlavy státu označil za novou "superstar". Klaus obvykle novoroční obědy s politiky využívá k debatám o klíčových politických tématech a plánech pro nadcházející rok.~for~pol~pod
Výsledky ankety IFFHS o nejlepšího fotbalového brankáře Nejlepší fotbalový brankář na klubové úrovni za rok 2011 podle ankety IFFHS: 1. Iker Casillas (Real Madrid/Španělsko) 248 b., 2. Manuel Neuer (Bayern Mnichov/Německo) 130, 3. Víctor Valdés (Barcelona/Španělsko) 114, 4. Gianluigi Buffon (Juventus/Itálie) 63, 5. Petr Čech (Chelsea/ČR) 41, 6. Fernando Muslera (Galatasaray/Uruguay) 34, 7. Joe Hart (Manchester City/Anglie) 26, 8. Julio César (Inter Milán/Brazílie) 23, 9. Justo Villar (Estudiantes/Paraguay) 17.~spo
Malkin byl vyhlášen první hvězdou prosince v NHL New York 2. ledna (ČTK) - Ruský hokejový útočník Jevgenij Malkin z Pittsburghu byl zvolen první hvězdou prosince v zámořské NHL. Pětadvacetiletá hvězda Penguins si v 13 zápasech uplynulého měsíce připsala 20 bodů za šest branek a 14 asistencí. Dalšími oceněnými byli kanadský kanonýr Steven Stamkos z Tampy Bay a švédský forvard Henrik Sedin z Vancouveru. Mezi 8. a 29. prosincem bodoval Malkin v devíti zápasech za sebou a vyrovnal tak nejdelší sérii této sezony, která se podařila také Teemu Selännemu z Anaheimu a Patricku Sharpovi z Chicaga. Při výhře nad Buffalem 17. prosince si rodák z Magnitogorsku připsal pět bodů za tři trefy a dvě přihrávky. Celkem má Malkin v této sezoně na kontě z 31 utkání 43 bodů za 15 gólů a 28 přihrávek. Stamkos nasbíral v 13 duelech v prosinci 17 bodů za deset branek a sedm asistencí. Jednička draftu z roku 2008 vládne s 26 brankami tabulce střelců NHL a v 37 utkáních zaznamenal celkem 43 bodů. Henrik Sedin za uplynulý měsíc měl na kontě z 15 zápasů 22 bodů za dvě branky a 20 přihrávek. V této sezoně si připsal v 39 kláních 46 bodů za deset gólů a 36 asistencí.~spo
Senát bude přímou volbu prezidenta schvalovat od 8. února Praha 5. ledna (ČTK) - Přímou volbu prezidenta bude Senát projednávat na schůzi, která začne 8. února. Rozhodnout na ní má i o prezidentské nominaci předsedy Městského soudu v Praze Jana Sváčka na ústavního soudce. Očekává se, že by na únorové zasedání mohl přijít i prezident Václav Klaus. Termín a program únorové schůze dnes stanovil senátní organizační výbor. Ústavní novelu o změně výběru hlavy státu z parlamentní na přímou volbu schválila sněmovna v prosinci hlasy vládní koalice a opoziční ČSSD. Očekává se, že zástupci těchto stran by navzdory výhradám části senátorů k této změně ústavy mohli přímou volbu schválit, byť by tím horní komora přišla o jednu za svých pravomocí. ČSSD původně jako kompenzaci pro Senát prosazovala, aby měl vliv na jmenování členů ČNB. Vládní koalice ve sněmovně to ale nepřijala. Senátoři mluvili i o rozšíření okruhu zákonů, u kterých by sněmovna nemohla Senát přehlasovat, nebo o podílu horní komory na vybírání členů mediálních rad. K možnosti, že by Senát dokázal prosadit své úpravy, je však skeptický předseda senátorů ČSSD Petr Vícha, jehož strana má v horní komoře většinu. "Přímá volba buď projde v této (navrhované) podobě, nebo asi nebude," řekl ve středu ČTK. Z dosavadních vyjádření senátorů lze zatím jen obtížně odhadnout, jakou bude mít Sváčkova nominace v horní komoře podporu. Představitelé obou nejsilnějších frakcí již dříve řekli ČTK, že senátoři si budou chtít se Sváčkem nejprve promluvit a získat potřebné informace pro své rozhodnutí. Sváček by mohl nahradit místopředsedkyni Ústavního soudu Elišku Wagnerovou, které v březnu končí mandát.~for~pol~pod~zak
Karlovy Vary chtějí znovu zavést regulaci taxislužby ve městě Karlovy Vary 4. ledna (ČTK) - Karlovy Vary připravují regulaci taxislužby ve městě. Podle primátora Petra Kulhánka (KOA) by měla zahrnovat jak znovuzavedení maximální ceny jízdného, tak i například sjednocení vzhledu taxíků nebo splnění emisních limitů vozů taxislužby, řekl dnes novinářům. Podle údajů karlovarského magistrátu působí v pětapadesátitisícovém městě zhruba 150 vozidel taxislužby. "Vycházíme z podnětů lidí i hotelů. Po deregulaci cen jízdného se stává, že se na stejné trase liší jízdné o desítky i stovky procent," uvedl Kulhánek. Podle něj se v lázeňském městě, které navštěvují tisíce lidí z celého světa, jednotná pravidla pro fungování taxislužby dlouhodobě neřešila. Radnice podle náměstka primátora Jaroslava Růžičky (ALTERNATIVA) zpracuje podklady, jež by shrnuly legislativní možnosti, které město má. Hotovy by měly být do 20. března. Zároveň chce radnice začít jednat s taxikáři o zamýšlené regulaci. Jízdné v taxislužbě bylo deregulováno zhruba před dvěma lety. Do té doby platil strop jízdného ve výši asi 35 korun na kilometr. Z něho chce vedení města vycházet i pro maximální cenu do budoucna, ale s přihlédnutím k současným reálným cenám pohonných hmot a dalších nákladů. Vizuálně sjednotit vzhled taxíků v Karlových Varech nepůjde podle Kulhánka okamžitě, protože provozovatelé mají zakoupeny různé typy aut. Město by ale také chtělo stanovit minimální ekologické požadavky na vozidla. "Aby se už nestávalo, že v lázeňské zóně si řidič taxíku zatopí a kolem jsou oblaka černého dýmu," dodal karlovarský primátor.~pol~pod~slz
Severočeské doly vytěžily nejvíc za 18 let, mají většinu trhu Chomutov 3. ledna (ČTK) - Severočeské doly Chomutov (SD) zřejmě během loňska získaly většinový podíl na trhu s hnědým uhlím. V roce 2011 ho vytěžily přes 25 milionů tun, což je víc než součet odhadované produkce Sokolovské uhelné a mosteckého Czech Coalu. Loňské výsledky SD jsou mimořádné a v osmnáctileté historii firmy dokonce nejlepší, uvedl dnes v tiskové zprávě ředitel odboru komunikace firmy Vladimír Budinský. Těžba SD meziročně vzrostla asi o 15 procent. SD patří skupině ČEZ, do jejíchž elektráren dodávají většinu své produkce. Už v roce 2010 se jejich tržní podíl pohyboval těsně pod polovinou, protože Sokolovská uhelná a Czech Coal postupně utlumují těžbu kvůli vyčerpání ložisek a konfliktu s územními limity těžby. Obě firmy před koncem minulého roku odhadly svou těžbu dohromady na 21,6 milionu tun. V Česku by se podle těchto údajů za rok 2011 vytěžilo 46,6 milionu tun hnědého uhlí, meziročně o 6,1 procenta víc. K vysoké těžbě pomohly SD výsledky obou dolů - důl Bílina vytěžil přes deset milionů tun, důl Tušimice přes 15 milionů tun. Díky tomu firma očekává i rekordní tržby; vloni utržila 9,7 miliardy korun a vydělala 2,37 miliardy. "Vynikající výsledky jsou jednak odrazem příznivé situace na trhu a také důkazem, že doly jsou ve výborné kondici. Společnost v uplynulých letech rozumně investovala," uvedl nový ředitel firmy Ivan Lapin, který od 1. ledna nahradil ve funkci Jana Demjanoviče.~ene~sur~efm
Libkovu Vodu na Pelhřimovsku řídí ode dneška jen starosta Libkova Voda (Pelhřimovsko) 2. ledna (ČTK) - Starosta Josef Vácha řídí ode dneška Libkovu Vodu na Pelhřimovsku sám. Pět zbývajících členů zastupitelstva se ke konci loňského roku vzdalo mandátů. Důvodem je výsledek obecního referenda, v němž lidé odmítli záměr nizozemského investora postavit u vesnice bioplynovou stanici kvůli obavám ze zhoršení životního prostředí. Zastupitelé naopak tento plán podpořili. Nové volby by měly být zřejmě koncem května nebo začátkem června, řekl dnes ČTK Vácha. "Lidé v referendu projevili nedůvěru k současnému zastupitelstvu," uvedl Vácha, jenž sám už v nových volbách kandidovat nebude. Rozpočet na letošní rok schválí až nové zastupitelstvo. Do té doby bude Libkova Voda s 245 obyvateli hospodařit s rozpočtovým provizoriem. Bioplynovou stanicí se bude 16. ledna zabývat Okresní soud v Pelhřimově. Projednávat se tam bude žaloba nizozemského investora, jenž podle starosty požaduje za zmaření investice od obce náhradu 2,5 milionu korun. Obecní rozpočet se ročně pohybuje kolem 3,2 milionu korun, uvedl Vácha. Referendum se v Libkově Vodě konalo 12. listopadu. Zúčastnilo se ho přes 87 procent oprávněných voličů. Proti stavbě bioplynové stanice bylo 111 ze 163 odevzdaných hlasů, pro bylo 52 lidí. Velká bioplynová stanice firmy Bohemen Grondfonds měla vzniknout asi kilometr na obcí. Zastupitelé s její stavbou souhlasili, protože investor slíbil peníze do obecního rozpočtu. Pak se ale začínaly ozývat protesty mezi lidmi. Následovaly dvě petice. Odpůrci záměru se bojí hlučné a prašné nákladní dopravy, která by podle nich byla spojena s provozem stanice. Vadí jim také to, že se měl rozlehlý průmyslový areál stavět ve volné krajině.~pol~pod~ene~ekl
V Kroměříži přejel vlak člověka, muž je v kritickém stavu Kroměříž 4. ledna (ČTK) - Osobní vlak jedoucí z Kojetína narazil dnes krátce před 10:00 v Kroměříži do člověka. Osmadvacetiletý muž z Příbramska byl v kritickém stavu letecky transportován do olomoucké fakultní nemocnice, řekla ČTK kroměřížská policejní mluvčí Simona Kyšnerová. Trať mezi Kroměříží a Kojetínem byla asi dvě hodiny uzavřena. Neštěstí se stalo u mostu v Chropyňské ulici v části Horní Zahrady. "Muž vyčkal, až pojede vlak, a lehl si na koleje. Strojvedoucí neměl šanci zastavit. Vlak ale muže nepřejel, narazil do něj a odhodil ho mimo kolejiště," popsala Kyšnerová. Podle mluvčího krajské záchranky Petra Olšana muž utrpěl život ohrožující poranění. "Pacient je zatím stále v kritickém stavu, utrpěl mnohočetná poranění po celém těle, nezávažnější je ovšem poranění hlavy. Naši specialisté jej budou bezodkladně operovat," řekl ČTK mluvčí Fakultní nemocnice Olomouc Egon Havrlant. Podle regionální mluvčí Českých drah Kateřiny Šubové po dobu výluky v úseku mezi Kroměříží a Kojetínem jezdila místo vlaků náhradní autobusová doprava.~zak~dpr
Mrtví a zranění při pokusu o útěk z konžské věznice Kinshasa 1. ledna (ČTK) - Osm lidí dnes zahynulo a 44 dalších bylo zraněno při nezdařeném pokusu o útěk z věznice na východě Konga. Mezi oběťmi jsou civilisté i vojáci, oznámila agentura AFP s odvoláním na místní policejní zdroje. Incident se udál v centrální věznici v Bukavu, hlavním městě provincie Jižní Kivu. "Jeden obžalovaný, plukovník, dal jinému civilnímu obžalovanému granát, aby ho hodil před bránu věznice a vyvolal tak paniku, která umožní vězňům útěk," upřesnil provinční policejní šéf generál Gaston Luzembo. Při neobratném zacházení prý ale civilista granát odjistil a ten mu vybuchl v rukou. O život přišli čtyři civilisté a čtyři vojáci; ze 44 zraněných je 32 civilistů, uvedl Luzembo. V Kongu jsou úspěšné i nezdařilé útěky z vězení velmi časté. V září zaútočilo "komando" na věznici v Lubumbashi na jihovýchodě země a umožnilo útěk bezmála tisícovce vězňů. Vězeňská zařízení v Kongu, pocházející z doby, kdy bylo belgickou kolonií, jsou povětšinou zchátralá a přelidněná. Odsouzení si tam trest odpykávají v katastrofálních hygienických podmínkách, jsou vystaveni četným nemocem, dehydrataci a podvýživě, až hladovění, napsala AFP.~zak
Indická Bajaj představila nový úsporný vůz Dillí 3. ledna (ČTK) - Indická společnost Bajaj Auto dnes představila úsporný vůz, který by mohl být konkurentem nejlevnějšího auta na světě, Tata Nano. Automobil RE60 je prvním čtyřkolovým vozidlem, které Bajaj vyrobila. Doposud je známá hlavně výrobou skútrů a tuk-tuků a je největším výrobcem tříkolových dopravních prostředků na světě. Společnost uvedla, že její auto má nízkou spotřebu paliva i nízké emise oxidu uhličitého. Vozidlo s obsahem motoru 200 kubických centimetrů ujede na litr paliva 35 kilometrů a vyprodukuje 60 gramů oxidu uhličitého na kilometr. Nejvyšší rychlost čtyřsedadlového vozidla je 70 kilometrů v hodině a prodávat se má začít někdy v letošním roce. Cenu však firma zatím nezveřejnila, uvádí na svých internetových stránkách BBC. Podle společnosti má o nový vůz zájem také francouzský Renault a japonský Nissan. O případné spolupráci, v rámci které by mohla Bajaj vyrábět modifikované verze RE60 pro obě automobilky, se má rozhodnout v příštích několika dnech, napsala agentura Reuters.~str~aut~ekl~efm
Vedení Friska Brno propustilo pivotku Robinsonovou Brno 4. ledna (ČTK) - Už po třech měsících skončila svoje působení ve Frisku Brno americká basketbalistka Ashley Robinsonová, se kterou se vedení klubu dohodlo na předčasném ukončení smlouvy. Devětadvacetiletá pivotka, která v zámořské WNBA hraje za Seattle Storm, nesplnila v Brně očekávání a navíc ji trápilo zranění nohy. České vicemistryně v deseti kolech základní části Evropské ligy získaly jedinou výhru a čtyři zápasy před koncem už nemají naději na postup do play off. "Musíme si vystačit se stávajícími hráčkami, pouze si stáhneme z hostování ve Valosunu Brno Pavlu Švrdlíkovou. Se zahraniční náhradou za Robinsonovou nepočítáme," uvedl trenér Jan Bobrovský, který k tomuto kroku sáhl i z ekonomických důvodů. Vítězky Evropské ligy z roku 2006 a finalistky z let 2005 a 2008 musely v posledních dvou sezonách výrazně seškrtat rozpočet. V týmu zůstala ze zámořských basketbalistek jen americká rozehrávačka Jasmine Thomasová. Kádr se zúžil ještě o Romanu Stehlíkovou, která na tréninku po vánočních svátcích utrpěla zlomeninu nosu. "Zranění je velmi bolestivé, momentálně Stehlíková nehraje. Až po konzultaci s lékařem se uvidí, zda nastoupí příští týden v Evropské lize v Krakově. Než se zranění zahojí, tak bude hrát v masce," řekl Bobrovský. Robinsonová odehrála v Evropské lize v brněnském dresu devět utkání a měla průměr 8,2 bodu na zápas. S průměrem 6,1 doskoku na utkání byla v týmu nejlepší.~spo
V Brně dnes padne verdikt v kauze brutálně týraného bezdomovce Brno 4. ledna (ČTK) - Brněnský městský soud dnes vynese verdikt v kauze vydíraného sedmasedmdesátiletého bezdomovce. Podle spisu jej brutálně týrali dvaadvacetiletý Marjan Bilič a osmnáctiletý Ivan Vavrek, aby od něj vymohli jeho měsíční důchod ve výši 6000 korun. Za to jim hrozí až osm let vězení. Důchodce žije sám v zahradní chatce v brněnské Kaštanově ulici. Jednoho dne do ní podle kriminalistů vtrhli mladíci a začali jej týrat. Nutili jej pít olej, jíst pepř a dokonce bezdomovce pálili po těle nažhavenou vidličkou a lžící. To vše mělo za cíl, aby si šel vyzvednout důchod, který jim měl odevzdat. Senior patří do skupiny sociálně vyloučených, proto si chodí pravidelně pro šek na důchod na sociální odbor brněnského magistrátu. Tamní úředníci si při jeho návštěvě všimli jeho zbědovaného stavu a až panického strachu. Zjistili tak, že je vydírán, a přivolali policii. Hlídka pak přímo před budovou úřadu zatkla podezřelou dvojici, která na bezdomovce čekala.~zak
Policisté dopadli muže, který pětkrát ohlásil bombu v bance Praha 1. ledna (ČTK) - Policisté večer dopadli muže, který údajně od 23. prosince pětkrát nahlásil uložení bomby v pobočkách banky na Černém Mostě v Praze. Pětadvacetiletý cizinec vždy policisty zalarmoval v době, když měl v dané pobočce vyzvednout peníze, které dlužil známému. Za šíření poplašné zprávy mu hrozí až pět let vězení, uvedla na  Slovensky hovořící muž poprvé nahlásil uložení nástražného systému den před Štědrým dnem. Podruhé zavolal ve čtvrtek 29. prosince, že je na téže pobočce opět uložena bomba. O den později výbušninu ohlásil během dopoledne třikrát na různých pobočkách. "Kriminalisté díky velmi dobré operativně pátrací činnosti muže ve večerních hodinách vypátrali a zadrželi na odlehlé ubytovně v Praze Běchovicích," uvedla Kropáčová. Nyní je v cele a policie požádala o jeho vzetí do vazby. Při výslechu policisté zjistili, že muž dlužil svému známému 80.000 korun. Ve chvíli, když šli do banky pro peníze, na okamžik odběhl telefonovat. "Během této chvíle vždy zavolal na linku 112 a nahlásil, že je tam uložená bomba. To vše udělal proto, aby svému známému peníze nemusel vracet," podotkla Kropáčová. Policisté pobočky banky evakuovali celkem jedenáctkrát. Objekty vždy kompletně zkontroloval pyrotechnik, nic ale nenašel. Na místo se dostavily i další složky integrovaného záchranného systému. Jejich výjezd stál více než 100.000 korun.~zak~fin~prg
Loterie Fortuna: Výsledky losování hry Zlatých 11 a Denního čísla Praha 1. ledna (ČTK) - V 62. slosování hry Zlatých 11 byla v neděli 1.~spo
Avízo, 5.1.: TK se Zojou Guschlovou z inspekční společnosti,... Č. Budějovice - 10:00 TK se Zojou Guschlovou z inspekční společnosti, která městu radí v souvislosti s výskytem azbestových vláken ve školách na Máji. Místo: radnice, místnost číslo 103 Pramen: mluvčí magistrátu Jitka Welzlová, tel.~den~sko~pol~pod~zdr
Vláda bude ladit pozici pro vyjednávání o budoucnosti peněz z EU Praha 3. ledna (ČTK) - Česko by mělo v Evropské unii prosazovat, aby peníze z evropských fondů dál pomáhaly hlavně rozvoji chudších regionů. V Česku se to týká všech krajů s výjimkou Prahy. Návrh pozice vypracovaný ministerstvem pro místní rozvoj (MMR) ve středu projedná vláda. ČTK to dnes sdělilo ministerstvo. Držet tento postoj doporučila v pondělí kabinetu také Národní ekonomická rada vlády (NERV). Boj se vede o budoucnost takzvané kohezní politiky, známé též jako politika soudržnosti. Pod tímto názvem se skrývá činnost, která se v současném období 2007-2013 týká zhruba třetiny rozpočtu unie. "Z širšího makroekonomického rámce bych uvedl, že nemůžeme souhlasit s tím, aby se kohezní politika a rámec jejího čerpání staly mocenským nástrojem prosazování návrhů a doporučení v oblastech, v nichž státy své kompetence na úroveň EU nikdy nepředaly," uvedl ministr pro místní rozvoj Kamil Jankovský. Šéf MMR například odmítá návrh, aby peníze z Bruselu dostávaly jen státy, jejichž rozpočtový schodek nepřevýší určité procento hrubého domácího produktu. "Takové kroky je adekvátní vyvíjet jen vůči těm státům, které neplní již dohodnuté a dříve stanovené makroekonomické podmínky, například Paktu stability a růstu," dodal Jankovský. Peníze se v rámci politiky soudržnosti přerozdělují většinou prostřednictvím strukturálních fondů. Nárok na peníze z těchto fondů mají pouze takzvané znevýhodněné regiony, tedy například venkovské či problémové městské oblasti. Na pomoc má nárok region, který nedosahuje 75 procent průměru hrubého domácího produktu na obyvatele v EU. To jsou v současném rozpočtovém období všechny tuzemské regiony kromě Prahy. Peníze z unie mají podle návrhu MMR dále směřovat například do budování infrastruktury. "Udržitelné investice do infrastruktury jsou z pohledu ČR základním předpokladem posilování růstu a konkurenceschopnosti a pro investice s vyšší přidanou hodnotou," sdělil ministr Jankovský. Česko má podle návrhu prosazovat také například zjednodušení procesů při čerpání evropských dotací nebo omezení podpory na několik klíčových cílů. V období 2007 až 2013 může Česko získat z Bruselu zhruba 26,7 miliardy eur. To je podle současného kurzu uváděného ministerstvem pro místní rozvoj 789 miliard korun. Kolik peněz bude mít Česko v EU k dispozici od roku 2014, zatím jasné není. Podle již dřívějších vyjádření zástupců MMR je ale možné, že to bude méně peněz než v aktuálním období.~mak~for~pol~pod~eur
Za urážení veřejných činitelů bude na Slovensku pokuta až 500 eur Bratislava 1. ledna (ČTK) - Nadávání na politiky ve slovenských hospodách nebo na ulici se tamním občanům může brzy těžce nevyplatit. Podle návrhu novely zákona o přestupcích totiž bude za urážku nebo pomlouvání veřejného činitele hrozit pokuta ve výši až 500 eur (12.800 korun). Informuje o tom dnes slovenský server pravda.sk. Právníci ale hovoří o potlačování kritických hlasů veřejnosti. Tučné pokuty prosazuje ministerstvo vnitra pod vedením Daniela Lipšice (KDH). Argumentuje přitom snahou o zamezení hrubých urážek. Zvýšená ochrana se má vztahovat na veřejné činitele, tedy na politiky od prezidenta přes poslance a ministry, na soudce, ale i příslušníky ozbrojených sil, starosty a zaměstnance orgánů státní správy. Vysokou pokutu by podle návrhu mohl dostat každý, kdo "urazí nebo pomluví veřejného činitele při výkonu jeho pravomoci nebo kvůli výkonu jeho pravomoci". Nový zákon by takové počínání nově chápal jako přestupek proti veřejnému pořádku, za což by hrozila pokuta až 500 eur. Dosud činila nejvyšší pokuta za tento druh přestupku 165 eur. Podobný přestupek už slovenský zákon zná v obecnější rovině. Na jiném místě totiž hovoří o tom, že přestupku s hrozbou pokuty do 33 eur se dopouští každý, kdo "jinému ublíží na cti tím, že ho urazí nebo vystaví posměchu". Právnička spolupracující s nevládní organizací Via Iuris Eva Kováčechová upozorňuje, že zatímco původní ustanovení hovoří o všech lidech, navrhovaná vsuvka se týká vybrané skupiny veřejných činitelů. "Je to do jisté míry duplicitní. Nemyslím si, že je to nutné pro ochranu práv veřejných činitelů, protože ti jsou dostatečně chránění všeobecným ustanovením," řekla právnička. Vymáhání pětiseteurových pokut by podle ní mohlo politikům sloužit i jako nástroj na umlčení negativních hlasů. Zneužít by se to dalo například proti médiím, soudí právnička.~zak~for~pol
6339. sázkový den Praha 1. ledna (ČTK) - V 6339. sázkovém dnu losování hry Šťastných deset byla v neděli 1.~spo
Statistické údaje před předehrávkou 36. kola hokejové extraligy Statistické údaje před čtvrteční předehrávkou 36. kola hokejové Tipsport extraligy: HC Sparta Praha (1.) - HC Oceláři Třinec (7.). Začátek utkání: 18:10 (Nova Sport). Výsledky vzájemných zápasů v sezoně: 3:2 po sam. nájezdech, 5:1. Nejproduktivnější hráči: Petr Ton 36 (17+19) - David Květoň 22 (10+12). Statistiky brankářů: Tomáš Pöpperle průměr 2,08 inkasované branky na zápas, úspěšnost zákroků 93,44 a třikrát udržel čisté konto - Martin Vojtek 2,34, 92,56 a jednou udržel čisté konto, Peter Hamerlík 2,32, 93,03 a třikrát udržel čisté konto. Zajímavosti: - Sparta v úterý prohrála po sérii pěti zápasů, v nichž naplno bodovala, a protože se tak stalo na ledě druhé Plzně, její náskok v čele tabulky se zmenšil na čtyři body. Třinec ze sedmého místa ztrácí čtyři body na šestý Liberec a tím pádem i na poslední příčku zajišťující přímý postup do čtvrtfinále play off. - útočník Sparty Ton vede kanadské bodování soutěže, gólman Pražanů Pöpperle je nejlepší mezi brankáři podle procentuální úspěšnosti zákroků. - Sparta se z 35 odehraných zápasů představila pouze ve 14 případech svým fanouškům. I proto jsou svěřenci kouče Josefa Jandače až na devátém místě v tabulce domácích utkání (29 bodů), zatímco v soupeřových arénách jsou v soutěži nejlepší (41 bodů). - Oceláři získali z posledních sedmi utkání jen tři body. - Sparta vyhrála oba vzájemné zápasy v této sezoně. Nejdříve 9. října v 10. kole vyhrála doma 3:2 po samostatných nájezdech, 20. listopadu ve 23. kole na ledě Třince zvítězila jasně 5:1. - na domácí výhru nad Třincem v základní hrací době čekají sparťané už osm zápasů, naposledy se jim to podařilo 6. ledna 2008 (5:2). - z posledních sedmi vzájemných utkání v Praze skončila čtyři v základní hrací době remízou.~spo
Stříbro nově hlídá 14 kamer monitorovacího systému Stříbro (Tachovsko) 3. ledna (ČTK) - Už dva trestné činy a dva přestupky pomohl během krátké zkušební doby objasnit nový kamerový systém ve Stříbře na Tachovsku. Téměř osmitisícové město kamerový systém dnes oficiálně spustilo. Na nejexponovanější místa centra a na frekventovaný kruhový objezd dohlíží 12 pevných kamer s vysokým rozlišením a dvě otočné kamery. Výstupy z nich mají k dispozici policisté i strážníci. Systém má pomoci k prevenci a snížení kriminality a k ochraně bezpečnosti občanů, řekl dnes ČTK starosta Bohuslav Svoboda. Celý projekt instalace kamer propojených pevnými optickými spoji přišel na víc než 1,5 milionu korun. Byl to první kamerový systém, který finančně podpořilo ze svého projektu Bezpečný kraj plzeňské hejtmanství. Dotaci 1,1 milionu korun kraj schválil už v roce 2010. Tehdy dalo hejtmanství na projekt Bezpečný kraj čtyři miliony korun, loni to bylo deset milionů a pro letošní rok je připraveno 15 milionů korun, uvedl Zdeněk Weber z krajského úřadu. Loni kraj přidělil dotace na pořízení nebo doplnění kamerových systémů další téměř desítce obcí. "Vlna žádostí pokračuje, v současné době máme na 20 žádostí, z nichž velká většina směřuje do oblasti budování kamerových systémů," doplnil Weber. Stříbro má momentálně tři strážníky, jedna strážnice je na mateřské dovolené. Městská policie tak není schopna ani pokrýt službami celý týden. Radnice uvažuje o tom, že zhruba v roce 2013 by měli dva strážníci přibýt. Závisí to ale na možnostech městské kasy. Ještě v 90. letech mělo město asi 12 strážníků. Výstupy z kamerového systému nebude nikdo nepřetržitě sledovat, ale v případě potřeby městská nebo státní policie záznamy využije. Běžně se archivují dva týdny. Díky vysokému rozlišení kamer je možné získat kvalitní záznam, některé kamery mají také infračervené přisvícení pro noční záznamy. To se uplatní například v historických minoritských zahradách, kde se město potýká s vandalismem, uvedl městský informatik Lukáš Novák. Radnice podle něj už podala na kraj žádost o dotaci na druhou etapu. Zahrnovala by doplnění zhruba 12 kamer na další čtyři lokality za přibližně 1,1 milionu korun.~pol~pod~zak
Avízo, 6.1.: TK k aktuální situaci fotbalového klubu FC... Brno - 13:00 TK k aktuální situaci fotbalového klubu FC Zbrojovka Brno, o níž podá informace spolumajitel klubu Roman Pros. Po TK si zájemci mohou vyzvednout presskarty pro nadcházející Tipsport ligu v Brněnských Ivanovicích. Místo: Brněnská televize, zasedací místnosti, Výstaviště 1 (vedle Kongresového centra) Pramen: tiskový mluvčí Antonín Zabloudil, tel.~den~spo
Lyžařské areály ve středních Čechách jsou stále uzavřeny Praha 5. ledna (ČTK) - Středočeské lyžařské areály jsou kvůli teplému počasí stále uzavřeny. Provozovatelé čekají na ochlazení, aby mohli naplno vyrábět umělý sníh. Předpokládají, že lyžovat se začne až na konci ledna, zjistila ČTK. Ve výše položených střediscích v zemi se přitom díky čerstvé sněhové nadílce podmínky pro lyžaře zlepšily. Ve středních Čechách ale místo sněžení prší. "Zatím to podle předpovědi nevidím moc dobře. Budeme trochu zasněžovat zítra (v pátek), ale uvidíme, jak nám to vydrží. Já to vidím až na konec ledna. Potřebujeme prostě čtyři dny mrazu a pak jsme schopni to spustit," uvedl provozovatel největšího středočeského lyžařského střediska Monínec Jaroslav Krejčí. Ve Středočeském kraji se zatím lyžovalo pouze pět dní na sjezdovce v Chotouni u Prahy. V ostatních střediscích se vleky ani nerozjely. Loni sezona v kraji začala o prvním prosincovém víkendu a skončila první víkend v dubnu. "V nejbližších dnech kvůli vysokým teplotám zasněžování nebude možné. Kanony jsou ale nastavené a čeká se na mráz," uvedl Vít Chlumecký z lyžařské školy v Chotouni. Na sjezdovce je podle něj sice pár centimetrů technického sněhu, ale není na něm možné lyžovat a navíc ubývá kvůli dešti. Podobná situace je i ve zbývajících středočeských lyžařských areálech. Mimo provoz stále zůstávají sjezdovky Šibeniční vrch u Mnichovic a příbramský Padák, kde kvůli počasí rovněž nemohou zasněžovat. Nelyžuje se ani v Kvasejovicích u Sedlce-Prčice, kde jsou odkázáni pouze na přírodní sníh. Provozovatelé se shodují, že letošní sezona pro ně bude ekonomicky velmi špatná. "Do tržeb se to promítne brutálně. Už to řeším s bankami, s leasingy, se vším. Není na co čekat," uvedl Krejčí. Pokud by se začalo lyžovat koncem ledna, propad proti loňskému roku by byl podle něj více než padesátiprocentní.~met~spl
Tříkrálová sbírka ve Zlínském kraji pomůže konkrétním lidem Zlín 3. ledna (ČTK) - Značná část výtěžku letošní Tříkrálové sbírky ve Zlínském kraji poputuje na přímou sociální pomoc rodinám s dětmi, postiženým nebo jinak potřebným. Loni se na území kraje podařilo koledníkům vybrat rekordních 10,44 milionu korun. Charita letos použije vybrané peníze také na dostavby různých zařízení či podporu nemocnicím. Podle koordinátorky sbírky zlínské charity Pavly Romaňákové půjde více než polovinu vybraných peněz přímo lidem na léky, matrace, postele či invalidní vozíky. Charita dostává od starostů či kněží tipy na lidi, kterým by prostředky měly připadnout, vše pak prověřuje sociální pracovnice charity, řekla Romaňáková ČTK. Zlínská charita, která letos vyšle do ulic 250 skupin koledníků, přispívá také nemocnicím. Na Uherskohradišťsku bude s kasičkami chodit 395 skupin koledníků. Výtěžek sbírky chce oblastní charita použít na pomoc rodinám a konkrétním lidem, podpořit terénní služby v obcích a městech. "Část peněz použijeme také na dokončení výstavby chráněného bydlení pro osoby se zdravotním postižením," uvedl ředitel hradišťské charity Jiří Jakeš. Valašskomeziříčská charita, která organizuje sbírku na území své působnosti, tedy od Kelče přes Valašské Meziříčí, Rožnov až po Horní Bečvu, loni vybrala více než 1,6 milionu korun. Letos půjde výtěžek podle ředitele tamní charity Jiřího Gavendy na přímou podporu rodinám s dětmi v sociální nouzi, na služby určené rodinám s dětmi a lidem, jimž hrozí sociální vyloučení. Pořadatelé sbírky varují před jejím možným zneužitím. "Každá skupinka koledníků bude mít stejně jako v minulých letech řádně zapečetěnou pokladničku s otiskem úředního razítka příslušného městského či obecního úřadu. Pokladnička bude dále opatřena logem Charity České republiky a každý vedoucí skupinky se musí prokázat platným průkazem vyhotoveným pro tuto příležitost," poznamenal Gavenda. Výnos Tříkrálové sbírky by mohl být znám asi v půlce ledna. "Všechny kasičky se musejí rozpečetit za přítomnosti zástupců obcí, proto je tento úkon časově náročnější," uvedla Romaňáková. Největší sbírka v zemi se letos koná již podvanácté, avšak v celé olomoucké arcidiecézi, pod kterou kraj spadá, se letos koná již třináctým rokem.~sop
Podle nového lékařského posudku Breivik netrpí schizofrenií Oslo 4. ledna (ČTK) - Debata o trestní odpovědnosti norského atentátníka Anderse Behringa Breivika nabírá překvapivý obrat, napsala agentura APA. Podle nového lékařského posudku, o kterém dnes informovala norská média, totiž netrpí dvaatřicetiletý muž, který má na svědomí 77 lidských životů, schizofrenií ani není psychotický. K tomuto závěru dospěli tři norští psychologové a jeden psychiatr, kteří Breivika sledovali po celou dobu jeho pobytu ve vazbě. Breivik podle nich nepotřebuje žádné léky, ani nevykazuje sebevražedné sklony. Jejich vyšetřování je v příkrém rozporu s dřívějším lékařským posudkem. Dvojice soudních znalců v listopadu zveřejnila závěry lékařské zprávy, podle níž je Breivik psychotický a trpí schizofrenií. Psychiatrickou diagnózu, která označila Breivika za nepříčetného, potvrdila koncem prosince i lékařská komise zřízená norskou justicí. To by znamenalo, že by soud pravděpodobně neposlal atentátníka do vězení, nýbrž na doživotí do uzavřeného psychiatrického zařízení. Kvůli lékařským dobrozdáním, která jdou zcela proti sobě, teď advokát obětí John Arild Aasen podle agentury APA považuje za nutné další lékařské vyšetřování Breivika. Breivik 22. července odpálil nálož ve vládní čtvrti v centru Osla a poté na nedalekém ostrově Utöya postřílel 69 účastníků letního tábora mladých sociálních demokratů. Ke svým činům se přiznal, necítí se prý ale vinen. Breivik nyní čeká ve vazbě na zahájení svého procesu, které je stanoveno na 16. dubna.~zak~pol~zdr
Týden: Finančník Krúpa chce skupovat solární elektrárny Praha 1. ledna (ČTK) - Slovenský finančník Pavol Krúpa, který ovládá skupinu Arca Capital, se chystá využít problémů investorů a skupovat tuzemské sluneční elektrárny. V Česku proto zakládá fond Arca Capital New Energy fund. Ve svém pondělním vydání to uvádí časopis Týden. "Jsme před podáním žádosti o licenci České národní banky, takže bychom fond měli někdy v únoru či březnu spustit," řekl Týdnu Krúpa. Fond podle něho nabídne investorům poměrně zajímavý výnos pohybující se mezi sedmi a osmi procenty ročně. Minimální vklad do něho bude pět milionů korun. Jde o fond kvalifikovaných investorů, kde se zisk daní pouze pěti procenty proti 24 procentům u standardních společností. Krúpa v současnosti vlastní zdroje o výkonu zhruba 11 megawattů. Jako reálné přitom vidí, že by v Česku a na Slovensku nakoupil solární elektrárny o celkovém výkonu 15 megawattů, což je výkon, který pokryje spotřebu elektřiny zhruba 4000 tuzemských domácností. "Máme rozdělaných řadu obchodů, které bychom mohli do roku koupit," řekl Týdnu Krúpa s tím, že cílem je mít ve fondu výkon 50 megawattů. Podle týdeníku není jeho předpoklad nereálný. Poté, co od začátku loňského roku zákonodárci uvalili na fotovoltaiku daň 26 procent, která se týká většiny zdrojů, začaly na řadu majitelů solárních elektráren tlačit banky. Ty chtějí, aby majitelé zvýšili záruky, tedy navýšili kapitál. Na to však mnozí nebudou mít. Podle člena představenstva České fotovoltaické průmyslové asociace Františka Smolky bude mít problémy do 20 procent investorů, čili elektrárny do celkové výše výkonu 360 megawattů.~ene
Do soutěže na sousoší věrozvěstů pro Brno se přihlásilo 39 umělců Brno 4. ledna (ČTK) - Do výtvarné soutěže na vytvoření sousoší moravských duchovních patronů svatého Cyrila a Metoděje v Brně se přihlásilo celkem 39 výtvarníků. ČTK to dnes řekla mluvčí brněnského biskupství Martina Jandlová. Sousoší věrozvěstů bude stát u katedrály na vrchu Petrov. Odhaleno bude v roce 2013 při oslavách 1150. výročí jejich příchodu na Velkou Moravu. "Zájem výtvarníků je poměrně velký, s čímž jsme spokojeni. Registrovat se mohli do 19. prosince loňského roku. Nyní nám již zasílají své návrhy," doplnila mluvčí. Cílem biskupství podle ní bude je do jara shromáždit a následně vybrat vítězný návrh. Biskupství dalo výtvarníkům volnou ruku. Do soutěže lze proto přihlásit i výtvarné návrhy, které místo sousoší světců počítají s vytvořením jejich památníku byl figurálních soch. S nápadem na vytvoření památníku přišel brněnský biskup Vojtěch Cikrle. "Vybudování památníku moravských duchovních patronů v moravské metropoli je jeho dlouholetým cílem, přičemž Petrov, jako dominanta města, je k umístění památníku nejdůstojnějším prostorem," doplnila Jandlová. Výročí příchodu Cyrila a Metoděje na Velkou Moravu, kam přinesli křesťanství, písmo i slovanskou liturgii, bude za dva roky spojeno na Moravě s četnými oslavami. Očekává se také účast papeže Benedikta XVI. Moravu navštívil už v roce 2009, kdy se bohoslužby s ním účastnilo v Brně-Tuřanech 120.000 věřících.~kul
Šéfkou představenstva pražského dopravního podniku je Češková Praha 2. ledna (ČTK) - Předsedkyní představenstva pražského dopravního podniku byla před Vánoci zvolena Magdalena Češková z ekonomického oddělení podniku. ČTK to dnes sdělila Aneta Řehková z tiskového oddělení podniku. Podnik před koncem roku obměnil většinu členů představenstva i dozorčí rady. Změny souvisí s nástupem koalice ODS a TOP 09 na pražské radnici. Češková byla šéfkou představenstva zvolena 22. prosince, tedy jen den poté, co se stala členem tohoto orgánu. Češková je po odchodu ekonomického ředitele Iva Štiky pověřena řízením ekonomického úseku. Místopředsedou představenstva je Petr Blažek, který v prosinci rezignoval na post dopravního ředitele. Představenstvo Dopravního podniku hlavního města Prahy (DPP) do začátku prosince vedl bývalý generální ředitel DPP Martin Dvořák. Ten ale rezignoval. Řadovými členy představenstva v současnosti jsou starosta Prahy 8 Jiří Janků (ODS), dopravní odborník Petr Vychodil a dopravní ředitel Jaroslav Stůj, který je po odchodu Dvořáka pověřen řízením pražského dopravního podniku. Svého předsedu před Vánoci vyměnila i dozorčí rada DPP. Miloslava Ludvíka z ČSSD nahradila Zdena Javornická z magistrátního odboru rozpočtu. Na místopředsednických postech zůstal poslanec a starosta Prahy 13 David Vodrážka (ODS) a zástupce zaměstnanců Jiří Čada. Řadovými členy dozorčí rady jsou v současnosti podle  Personální změny v DPP jsou součástí změn, které nastaly po vzniku nové pražské koalice ODS a TOP 09 na konci listopadu. Nové vedení města z dozorčí rady odvolalo členy spojené s minulou koalicí ODS a ČSSD. Podnik pak také opustili tři členové managementu. DPP je největší městskou firmou, ročně dostává z rozpočtu hlavního města více než deset miliard korun.~dpr~pol~pod~efm~prg
Ulice v Praze 1 budou i nadále uklízet bezdomovci Praha 4. ledna (ČTK) - Bezdomovci budou i nadále uklízet ulice Prahy 1. Rada městské části rozhodla o prodloužení projektu, v jehož rámci jsou lidé bez přístřeší na zametání zaměstnáni. Novinářům to dnes řekl starosta Prahy 1 Oldřich Lomecký (TOP 09). Bezdomovci dostávají za hodinu úklidu 50 korun. Na práci jsou vybíráni sociálními pracovníky ti, kteří s nimi spolupracují na řešení svých problémů a potřebují peníze například na vyřízení osobních dokladů nebo na cestu do trvalého bydliště. "Poptávka mezi nimi neutuchá, musí i několik dnů čekat," podotkl Ladislav Varga z radnice Prahy 1. Uklízí předem stanovené ulice, například Senovážné náměstí, okolí Masarykova nádraží, okolí cest ve Vrchlického sadech, Bolzanovu ulici nebo Hybernskou ulici. Uklízí ve třech dvouhodinových cyklech denně, za den tak 22 lidí odpracuje 44 hodin. Praha 1 si projekt, který začal v roce 2008, pochvaluje. S uklízeči jsou prý jenom dobré zkušenosti a radnice nezaznamenala žádnou kritiku kvality úklidu ani chování účastníků projektu. Na rok 2012 Praha 1 počítá, že ji bude projekt stát 600.000 korun. Radnice první městské části také platí provoz vozu, který bezdomovcům zajišťuje sociální i zdravotní pomoc. Třikrát týdně zajíždí na šest míst Prahy 1. Lidem bez přístřeší na nich nabízí třeba čisté oblečení nebo jídlo. Zároveň jim poskytuje zdravotní péči. Po dva dny se personál automobilu stará o bezdomovce také v Praze 4 a 5. Praha 1 za službu platí 300.000 korun za rok, řekl ČTK Varga. O bezdomovce se v hlavním městě starají různé neziskové organizace nebo magistrátní Centrum sociálních služeb v Praze. Lidem bez přístřeší nabízejí přenocování, sociální pomoc nebo jídlo a ošacení. V Praze žije podle některých odhadů asi 3500 bezdomovců.~pol~pod~sop~prg
Věci veřejné se budou zabývat církevními restitucemi Praha 3. ledna (ČTK) - Poslanci a vedení Věcí veřejných (VV) se dnes budou zabývat návrhem zákona o církevních restitucích, o němž má tato nejmenší vládní strana opět pochybnosti. Před Vánoci VV církevní restituce ve vládě nepodpořily. Chtěly vědět, kde stát na plánované finanční náhrady vezme. Kabinet má návrh zákona na programu znovu ve středu. Vicepremiérka a místopředsedkyně VV Karolína Peake uvedla, že její strana stále nepovažuje za dostatečné vysvětlení, odkud peníze na restituce půjdou. Vládní vyjednávači, kde měly zastoupení i VV, se už s církvemi dohodli na tom, že částka, kterou jim vyplatí, bude 59 miliard korun, přičemž v úvahu má být brána inflace. Církve také mají dostat zpět 56 procent majetku, o který přišly za minulého režimu. Vyplácení peněz by mělo být rozloženo do 30 let. Cílem je i ukončení financování církví státem.~pol~pod~for
Chebské divadlo začal od Nového roku řídit Jan Svoboda Cheb 2. ledna (ČTK) - Západočeské divadlo v Chebu začal od Nového roku řídit Jan Svoboda. Do funkce ho jmenovala městská rada v čele se starostou Josefem Vanouškem (ČSSD). Jde o déle připravovanou změnu, dosavadní ředitel Miloš Růžička zůstává v divadle na pozici provozního a technického šéfa a správce budov, informoval ČTK umělecký šéf divadla Zdeněk Bartoš. Rada města Chebu dala tomuto řešení přednost před výběrovým řízením. Jana Svobodu totiž považuje za chebského patriota, manažera, který se osvědčil v řízení města, milovníka divadla (sám je amatérským hercem) a přítele divadelníků. Sám o tento post projevil z těchto důvodů už dříve zájem. Svobodovi je 55 let, je původním povoláním zubař, V letech 2002 až 2010 byl starostou Chebu za ODS. "Stále zůstává chebským radním, což se může projevit jako výhoda, má-li ředitel natolik významné kulturní instituce, jakou je divadlo, hlas i v radě města. Podobný model funguje také například v Hradci Králové a Českých Budějovicích," dodal Bartoš. Chebské divadlo je jediným městským divadlem s profesionálním souborem, které v Karlovarském kraji přežilo. Nyní se snaží divadelní soubor obnovit i Karlovy Vary. Nový ředitel bude řídit nejen samotné divadlo, ale také nové Kulturní centrum Svoboda, které je nástupcem původního Produkčního centra Kamenná a organizačně také spadá pod hlavičku příspěvkové organizace Západočeské divadlo, zřizované městem Cheb. K jiným personálním změnám v divadle nedochází.~kul~pol~pod
V Brně dnes patrně padne verdikt nad řidičem trolejbusu za nehodu Brno 3. ledna (ČTK) - Brněnský městský soud dnes patrně vynese verdikt v kauze řidiče trolejbusu Milana Hladkého. Za obecné ohrožení hrozí třiatřicetiletému muži tři roky až deset let vězení. Podle znalců zavinil loni v květnu v Brně-Černých Polích srážku svého trolejbusu s tramvají. Vyžádala si život seniora a 13 zraněných. Hladký se za tragickou nehodu omluvil, po kolizi se zhroutil a dosud trpí vážnými psychickými problémy.  Podle své výpovědi si není vědom toho, že vjel do křižovatky na červenou, a zavinil tak kolizi. Tvrdí, že si na události před střetem nevzpomíná, vybavuje si jen náraz. Svědci a znalecké posudky ale hovoří o tom, že vjel do křižovatku na červenou. Nehoda se stala mezi zastávkami Provazníkova a Lesnická. Tramvaj na lince 9 při kolizi vykolejila. Trolejbus číslo 37, který jel do vozovny v Brně-Husovicích, se několikrát otočil kolem vlastní osy. Rozbitým zadním sklem vypadl ven starší muž, který na místě zemřel. Další utrpěli zlomeniny a pohmožděniny.~zak~dpr
Výročí, která připadají na pondělí 2. ledna Praha 1. ledna (ČTK) - Pondělí 2. ledna je druhým dnem roku 2012, do konce roku zbývá 364 dní. V pražském Klementinu byla tento den naměřena nejvyšší teplota v roce 1921 (13,4 stupně C) a nejnižší v roce 1861 (minus 21,7 stupně C). Svátek má Karina. V uvedené podobě splynula dvě stejně znějící jména různého původu, a to italské Carina, které znamená "milá, hezká", a severská zkrácenina jména Kateřina (Katharina), které se nejčastěji vykládá jako "čistá, cudná". Ke známým nositelkám tohoto jména patří slovenská tenistka Habšudová.   Pranostika: Jaké počasí na svatého Makaria bývá, takové se i v září ozývá.   Narozeniny slaví: politik a publicista Čestmír Císař (1920) rakouský hokejista a trenér Walter Znenahlik (1935) místopředseda Senátu Petr Pithart (1941) rakouský režisér, scenárista a producent Peter Patzak (1945) bývalý předseda vlády Jan Fischer (1951) cyklista Vlastibor Konečný (1957) malíř Tomáš Císařovský (1962) americký herec Cuba Gooding Jr.~mag~mix
Novoroční ohňostroj odpálilo Brno v mlze, lidé ho neviděli Brno 1. ledna (ČTK) - Brňané, kteří se dnes vypravili na ohňostrůjnou podívanou uspořádanou radnicí k příchodu nového roku, odcházeli často zklamaní. Tvůrci ohňostroje se rozhodli pyrotechniku odpálit i v mlze, a tak diváci slyšeli rány, cítili střelný prach, ale nic neviděli. Platilo to například o Kraví hoře. Lidé odtud odcházeli, ještě než odpalování skončilo, zjistila ČTK na místě. Situace nebyla lepší ani v nedaleké Jiráskově ulici. "Chodím se sem dívat na ohňostroj každý rok, ale letos jsem nic neviděla," řekla ČTK jedna z divaček. Ohňostroj odpálili jeho tvůrci z hradu Špilberk. Podívanou na světlice, rachejtle a pyrotechnické kreace si však Brňané i návštěvníci města vynahradili o silvestrovské noci. Kolem půlnoci rozzářily oblohu nad městem doslova stovky světelných představení, svůj vlastní malý ohňostroj odpalovali lidé téměř v každé ulici. Například na velkém městském okruhu v Černovické ulici, odkud je výhled na velkou část Brna, v tu chvíli zastavovala auta. Lidé z nich vystupovali a ze svahů u silnice pozorovali rozzářené panorama, zjistila na místě ČTK. Nebývalý zájem o zábavní pyrotechniku zaznamenali i městští strážníci. Podle jejich mluvčí Denisy Kapitančikové techniku mnozí používali doslova živelně. Například ve Svážné ulici v Novém Lískovci skupinka mladíků házela mezi projíždějící vozidla silně vybuchující petardy. V Mokré Hoře se z podobného důvodu několik majitelů domků obávalo, že jim odpalovaná pyrotechnika zapálí střechu nad hlavou. Kvůli světelným i zvukovým efektům se ztratilo víc než deset psů, skončili v útulku. Památky na pyrotechnickou noc bylo v ulicích Brna znát ještě dnes. V mnohých ulicích stály prázdné krabice a boxy, odkud rachejtle vylétly.~spl~mag~pol~pod
Kostel v Itálii zavírá až do Velikonoc, nemá peníze na provoz Řím 2. ledna (ČTK) - Až do Velikonoc zavírá jeden z kostelů ve vesnici Fontanelle nedaleko Trevisa na severovýchodě Itálie. Věřící kvůli ekonomické krizi šetří na darech, a tak místnímu faráři chybí peníze na běžný provoz kostela, informovala dnes agentura ANSA. Farář Stefano Taffarel působící ve Fontanelle tvrdí, že mu chybějí peníze na to, aby kostel svatého Petra a Pavla vytápěl a svítil v něm. Po zbytek zimy proto zůstane zavřený a fungovat bude jedině při pohřbech a významných církevních svátcích. Pravidelné mše se budou sloužit v menším kostele ve Fontanelle, který na běžný provoz ještě prostředky má. Podle statistik se ke katolické církvi hlásí 90 procent obyvatel Itálie. Itálie se potácí v hluboké hospodářské krizi, patří k nejzadluženějším zemím vyspělého světa. Čeká ji velké šetření, aby se vyhnula hospodářskému kolapsu.~sop
Krnovští strážníci zavedli telefonní linku pro neslyšící Krnov (Bruntálsko) 2. ledna (ČTK) - Městská policie v Krnově na Bruntálsku zavedla speciální telefonní linku, která má zvýšit bezpečnost neslyšících či špatně slyšících lidí. Mobilní telefon bude obsluhovat stálá služba policejního operačního střediska, lidé se sluchovým postižením se se strážníky dorozumí pomocí SMS zpráv. Strážníci jim pak poradí nebo zajistí pomoc. ČTK o novince informovala krnovská mluvčí Dita Círová. "Ke zřízení speciální telefonní linky jsme se rozhodli na popud občana, jehož neslyšící manželka potřebovala naši pomoc a neměla jak se s námi domluvit. Uvědomili jsme si, že lidé se sluchovým postižením mají velký problém si přivolat pomoc, protože se nemohou s operátorem domlouvat přes klasický telefon," uvedl v tiskové zprávě velitel Městské policie Krnov Pavel Moravec.   Speciální linka má číslo 734 355 304. SMS zpráva není zdarma, zaslání podléhá ceníkům příslušných operátorů. "Lidé by ve zprávě měli vždy uvést adresu místa události, co se stalo, komu, rozsah, a podobně," připomněla Círová. Lidé se sluchovým postižením už mohou využívat tísňové linky například v Libereckém a Plzeňském kraji a v Brně.~zak~sop
Forint je k euru na historickém minimu, CDS naopak na rekordu Londýn/Budapešť 4. ledna (ČTK) - Maďarský forint se dnes vůči euru propadl na nové historické minimum 319,88 HUF/EUR. Jednou z hlavních příčin jsou obavy, zda se Budapešť dohodne s Mezinárodním měnovým fondem na záložním úvěru, o kterém uvažuje. Naopak cena pojištění proti státnímu bankrotu Maďarska je už druhý den na novém rekordu, citelně se ale zvyšují i výnosy maďarských dluhopisů. Maďarsko je kvůli své hospodářské politice nyní v centru pozornosti. Minulý týden Budapešť schválila úpravu zákona o centrální bance a některé další změny, před nimiž zemi varovala Evropská komise i další instituce. Brusel je změnami znepokojen, protože podle něj ohrožují nezávislost maďarské centrální banky. Maďarsko se snaží s MMF a Evropskou unií dohodnout takzvanou záchrannou síť, předběžná jednání ale byla v prosinci nečekaně ukončena. Mezinárodní věřitelé Budapešť opustili zřejmě na protest proti změnám, které se v té době země chystala schválit a nakonec je i schválila. Jednání s MMF by ale měla být příští týden ve Washingtonu obnovena. Investoři vývoj v Maďarsku sledují s velkým znepokojením, což se odráží mimo jiné v růstu cen pojištění proti riziku státního bankrotu. Zvyšují se ale i výnosy maďarských státních dluhopisů, což Budapešti zvyšuje náklady na dluhovou službu. Část analytiků je přesvědčena, že pokud chce Maďarsko vrátit k jednání s EU a MMF, bude muset nový zákon asi pozměnit. Cena pětiletých úvěrových swapů (CDS), což je klíčový nástroj zajištění proti nesplacení státních dluhopisů, podle organizace Markit vzrostla o 39 bazických bodů na rekordních 686 bodů. Znamená to, že na pojištění investice do maďarských dluhopisů za deset milionů eur (zhruba 257 milionů Kč) už je třeba vynaložit 686.000 eur (asi 17,6 milionu Kč). Výnos tříletých státních dluhopisů Maďarska se zvýšil na 10,22 procenta, což je proti úterý nárůst o 42 bazických bodů. Dluhopisy se splatností pět a deset let mají výnos 10,7 procenta. Analytici vidí hlavní příčinu právě v propadu forintu, jehož se zbavují domácí i zahraniční investoři.~mak~fin~bur~bup~eur
Květiny pro Havla po třídenní plavbě lodí skončily v Labi Děčín 2. ledna (ČTK) - Květiny pro Václava Havla po třídenní plavbě lodí skončily v Děčíně v Labi. Poslední květy vhodila posádka do řeky pod děčínským zámkem kolem 13:30 poté, co asi dvacítka lidí odstranila z věnců a květin veškeré celofány, drátky a další nepřírodní materiál. Květy odpluly s proudem do Německa jako symbolické poslední rozloučení s bývalým prezidentem. "Mysleli jsme, že to nebude tak náročné," komentoval rozebrání věnců Michael Kocáb, který celou plavbu vymyslel. "Ještě 25. prosince nebylo jasné, jestli plavba vůbec bude. O den později jsme to všechno začali realizovat," dodal s tím, že veškeré náklady zaplatili sponzoři. "Myslím, že taková akce by se Náčelníkovi líbila," podotkl Martin "Geronimo" Věchet, který pořádá Trutnov Open Air Festival, s jehož začátky je Havel spojen. Květiny do řeky házel také bývalý ředitel Havlovy prezidentské kanceláře Ivo Mathé. Loď Lužnice a nákladní člun s květinami vypluly z Prahy před dvěma dny, první noc kotvily v Mělníku. Podle sestry Angeliky z řádu boromejek je celou cestu na březích zdravili lidé, kteří zapalovali svíčky, mávali, a troubila auta, houkaly vlaky. "Nebyl úsek delší než 500 metrů, kde by někdo nestál. Atmosféra je úžasná, takové reakce lidí jsme nečekali," řekla ČTK. Sestra Angelika byla jednou z těch boromejek, které se o Havla staraly před jeho smrtí. "Dokonce jsme měla naplánovanou službu na tyhle dny. Tak jsem alespoň na lodi," dodala. Havel zemřel v neděli 18. prosince na své chalupě na Hrádečku, kde v posledních měsících pobýval. Rakev s jeho ostatky pak byla dva dny vystavena v duchovním centru Pražská křižovatka a dva dny ve Vladislavském sále Pražského hradu. Desetitisíce lidí přicházely na tato místa uctít Havlovu památku. Mnozí z nich přinášeli květiny, které dnes skončily v řece.~for~pol~pod
Použité vánoční stromečky se i letos objeví na piazettě ND Praha 2. ledna (ČTK) - Použité vánoční stromečky vytvoří i letos les na piazettě mezi Národním divadlem a Novou scénou v Praze. ČTK to oznámil mluvčí Nové scény Jan Plíhal. Stromky budou vystaveny do 25. ledna, přičemž vernisáž lesíka se uskuteční 8. ledna od 18:00 za hudebního doprovodu Václava Havelky III. (Please the Trees) a Klubu trubačů Českomoravské myslivecké jednoty. "Kdo chce, může přinést svůj vánoční stromek na piazzetu a společně s umělci jej umístit do dočasného lesa. Příjem stromků a workshop je připraven na dny od 6. do 8. ledna vždy od 12:00 do 17:00," uvedl mluvčí. Výstavní projekt se za velké pozornosti veřejnosti i médií uskutečnil na piazzetě Národního divadla už minulý rok. Podle kurátorky Marcela Strakové se tak mohou kolemjdoucí zastavit u symbolického navrácení "použitých" vánočních stromků do původního lesního společenstva. "V instalaci představíme vánoční stromky z různých městských částí Prahy, seskupené do útvaru simulujícího rostlý, přirozený lesík," uvedla. Stromky podle ní dostanou i "třetí šanci", když vytvoří kulisu k multimediálnímu koncertu. Skupina Please The Trees promění 9. února jeviště Nové scény ve svérázný myslivecký bál.~mag~mix~kul
Olomouc opět ocení osobnosti města, cenu udělí i za počiny roku Olomouc 5. ledna (ČTK) - Olomoucká radnice letos opět ocení významné osobnosti. Udělí také cenu za počiny loňského roku. Návrhy mohou pracovníkům magistrátu zasílat organizace i veřejnost. Nominace město bude přijímat do konce března, řekla ČTK mluvčí radnice Jana Doleželová. Město uděluje ocenění lidem, kteří se zasloužili o rozvoj či propagaci krajské metropole. Radnice oceňuje významné osobnosti od roku 1998. Zastupitelé cenu udělují v kategoriích hudba, přírodní vědy, užité umění, architektura a urbanismus, výtvarné umění, technický pokrok, literární činnost, dramatické umění, společenské vědy, hospodářský rozvoj, sport či publicistika. O ceně za počin roku zastupitelé krajského města budou zastupitelé rozhodovat potřetí. Jako první ji získala Unie výtvarných umělců za výstavu k 20. výročí svého založení, Muzeum umění za retrospektivní výstavu Skleník, záchranář Milan Brázdil za hrdinský čin a Lubomír Pešák za vybudování muzea historických automobilů. Cenu města Olomouce v minulých letech obdrželi například tehdejší ministr kultury Pavel Dostál, katolický disident a publicista Josef Vlček, heraldik Jiří Louda či in memoriam válečný pilot Josef Bryks. Ceny města vystřídaly ve většině měst v Olomouckém kraji původní udělování čestného občanství.~pol~pod
Výsledky 22. kola skotské fotbalové ligy Skotská fotbalová liga - 22. kolo: Hibernian - Heart of Midlothian 1:3 (za hosty gól Skácel), 16:00 Dundee United - Aberdeen, Dunfermline - Celtic Glasgow, Glasgow Rangers - Motherwell, Kilmarnock - St. Mirren. Utkání Inverness - St. Johnstone bylo odloženo. Tabulka:   1.	Celtic Glasgow	21	16	2	3	41:15	50	2.	Glasgow Rangers	21	15	3	3	37:12	48	3.	Motherwell	19	10	4	5	24:21	34	4.	Heart of Midlothian	22	9	5	8	25:15	32	5.	St. Johnstone	21	9	5	7	26:20	32	6.	Dundee United	21	6	8	7	30:33	26	7.	St. Mirren	21	6	8	7	22:27	26	8.	Kilmarnock	20	5	8	7	25:30	23	9.	Aberdeen	21	5	6	10	23:28	21	10.	Inverness	21	5	4	12	28:40	19	11.	Hibernian	21	3	6	12	19:36	15	12.~spo
Mazuch má namířeno z Anderlechtu do Dněpropetrovsku Brusel/Praha 4. ledna (ČTK) - Český fotbalový obránce Ondřej Mazuch má v příštím týdnu přestoupit z Anderlechtu Brusel do ukrajinského Dněpropetrovsku. Kluby jsou již domluveny, pouze je třeba, aby Mazuch prošel lékařskou prohlídkou. Zájem ukrajinského klubu potvrdil hráčův agent Viktor Kolář ze společnosti Sport Invest. "Dněpropetrovsk má zájem, v příštím týdnu se chystáme na jednání, na kterých se bude přestup finalizovat, proto hráč ani nenastoupil do přípravy v Bruselu," uvedl Kolář pro ČTK. "S Dněprem máme velmi dobré kontakty už z minulosti, výborné zkušenosti tam má i Honza Laštůvka," připomněl Kolář, že by v týmu našel Mazuch českého spoluhráče v podobě reprezentačního gólmana. V Dněpropetrovsku byl také Mario Holek, který v prosinci zamířil do pražské Sparty. Na Ukrajině působí také Tomáš Hübschman (Šachťar Doněck), Jiří Jeslínek (Kryvbas Krivoj Roh), Luboš Kalouda a Jan Králík (oba Oleksandrija). Dvaadvacetiletý odchovanec brněnského fotbalu Mazuch přišel do Anderlechtu v červnu 2009 z Fiorentiny nejprve na hostování a poté přestoupil za 1,2 milionu eur (přibližně 31 milionů korun). V prvních dvou sezonách patřil do základní sestavy, ovšem v srpnu se podrobil operaci třísel a na podzim neodehrál ani minutu.~spo
Konto bariéry PROTEXT: Děti malují pro kalendář Konta BARIÉRY Praha 2. ledna (PROTEXT) - Od počátku října do března letošního roku malují a budou pod patronací Domu dětí a mládeže ve Znojmě malovat děti z mateřských a základních škol v celé České republice obrázky pro Konto BARIÉRY. Jejich cílem je zúčastnit se a zaujmout porotce tří prestižních dětských výtvarných soutěží natolik, aby získaly některou z cen a současně se staly autory obrazové části stolního kalendáře, který je na obchodních pultech už několik let nabízen pod názvem Děti malují pro Konto BARIÉRY. O jednu z letošních cen a možnost být v novém kalendáři se ucházela v soutěži Vánoční malování i pětiletá Pavla Máchová z Mateřské a základní školy v Lišově (viz přiložená kresba). Právě tato škola se podle slov Hany Bílkové, ředitelky znojemského Domu dětí a mládeže, řadí mezi školy, které pravidelně posílají velmi kvalitní práce svých dětí do všech soutěží a jsou pravidelně zastoupené ve stolním kalendáři Konta BARIÉRY. Několik kreseb lišovské školy je v kalendáři pro rok 2012, který je i v těchto dnech stále v prodeji.   Zpracovala Česká tisková kancelář, mediální sponzor projektu Děti malují pro Konto bariéry   Kontakt: Jaroslav Varaďa e-mail:    ČTK ke zprávě vydává obrazovou přílohu, která je k dispozici na adrese      Upozorňujeme odběratele, že materiály označené značkou PROTEXT nejsou součástí zpravodajského servisu ČTK a nelze je publikovat pod její značkou. Jde o komerční sdělení zadavatele, který je ve zprávě označen a který za ně nese plnou odpovědnost.~kul~sop
Streepová dostane na Berlinale čestného Zlatého medvěda Berlín 2. ledna (ČTK) - Letošního čestného Zlatého medvěda, který se každoročně uděluje na mezinárodním filmovém festivalu Berlinale jako ocenění za celoživotní dílo, dostane americká herečka Meryl Streepová. Převezme ho 14. února při příležitosti promítání svého nejnovějšího životopisného filmu Železná lady, který vypráví příběh bývalé britské premiérky Margaret Thatcherové. "Její talent má rozmanité polohy, takže může s naprostou lehkostí přecházet z dramatických rolí do komediálních," vysvětlil volbu jejího jména ředitel festivalu Dieter Kosslick. Kromě dramatu Železná lady, za nějž už byla Streepová nominována na letošní Zlaté glóby, uvede Berlinale v retrospektivě i některé další důležité snímky z její pestré filmografie. Promítat se budou například filmy Kramerová versus Kramer nebo Sofiina volba, za něž Streepová jako představitelka hlavních rolí získala dvakrát Oscara. Mezinárodní filmový festival v Berlíně se bude konat od 9. do 19. února. Letos se uskuteční už jeho 62. ročník. Vedení festivalu zatím zveřejnilo jen částečný program: je například jasné, že v hlavní soutěži se bude promítat americká adaptace bestselleru Jonathana Safrana Foera Příšerně nahlas a k nevíře blízko. Film o atentátech v New Yorku režíroval Stephen Daldry a hrají v něm například Tom Hanks nebo Sandra Bullocková. Berlinale je spolu s festivaly v Cannes a Benátkách nejvýznamnější přehlídkou filmů v Evropě. Porotě letošního ročníku bude předsedat britský režisér Mike Leigh a o vítězi cen budou rozhodovat také americký herec Jake Gyllenhaal, francouzský režisér François Ozon nebo nizozemský fotograf a filmař Anton Corbijn.~kul~mag
Rallye Dakar si vybírá daň na životech jezdců i přihlížejících   ~spo
Koruna na začátku roku stagnovala k euru, vůči dolaru oslabila Praha 2. ledna (ČTK) - Česká měna v úvodu nového roku stagnovala vůči euru a oslabila k dolaru. Kolem 17:00 se koruna k euru obchodovala na pátečních 25,50 Kč/EUR a vůči dolaru klesla o devět haléřů na 19,74 Kč/USD, vyplývá z údajů serveru Patria Online. Podle Jana Vejmělka z Komerční banky dnes v podstatě všechny středoevropské měny vůči euru stagnovaly, žádný zřetelný trend se neprosazoval. "Důvodem byl klid na trhu eura s dolarem a především fakt, že celá řada významných finančních center byla ještě dnes zavřená," poznamenal Vejmělek.  Zájem o obchodování byl tak podle něj minimální, což platilo i pro korunu. Její kurz se vůči euru držel na mezibankovním trhu v pásmu deseti haléřů zhruba mezi 25,47 a 25,58 Kč/EUR, dodal. Euro v 17:00 stagnovalo kolem 1,2923 USD/EUR. Bez odezvy trhu tak skončil výsledek prosincového indexu nákupních manažerů v eurozóně. "Index sice zaznamenal nečekaný vzestup, nicméně již druhý měsíc v řadě se drží pod úrovní 50 bodů, což indikuje snižující se aktivitu v českém průmyslovém sektoru," doplnil Vějmělek.~bur~bup
Výsledky Rallye Dakar Rallye Dakar - 1. etapa: Mar de Plata - Santa Rosa de la Pampa (763 km/měřený úsek 57 km): Motocykly: 1. López (Chile/Aprilia) 32:37, 2. Coma (Šp./KTM) -14, 3. Pizzolito (Arg./Honda) -27, ...112. Veselý (ČR/Yamaha) -13:33. Čtyřkolky: 1. La Fuente (Urug./Yamaha) 40:13, 2. Laskawiec (Pol./Yamaha) -33, 3. M. Patronelli (Arg./Yamaha) -54, ...9. Macháček (ČR/Yamaha) -2:13. Automobily: 1. Novickij, Schulz (Rus., Něm./Mini) 32:12, 2. Holowczyc, Fortin (Pol., Belg./Mini) -5, 3. Peterhansel, Cottret (Fr./Mini) -9. Kamiony: 1. Van Vliet (Niz./MAN) 37:45, 2. G. de Rooy (Niz./Iveco) -26, 3. Echter (Něm./MAN) -56, ...10. A. Loprais -1:57, 14. Kolomý -3:16, 31. Vrátný (všichni ČR/Tatra) -13:37.~spo
Deník zahraničních událostí na 4. ledna ------------------------------------------------------------  Přehled zahraničních událostí Ekonomické aktuality jsou označeny ES, události ze světa zábavy a životního stylu MAG ------------------------------------------------------------  Všechny časy jsou uvedeny v SEČ (SELČ)   Frankfurt ES... Aukce německých státních dluhopisů se splatností deset let.   Lisabon ES... Portugalsko bude prodávat krátkodobé pokladniční poukázky se splatností tři měsíce.   Buenos Aires (Argentina) ..... Argentinská prezidentka Cristina Fernándezová se podrobí operaci zhoubného nádoru štítné žlázy.   Brusel (Belgie) ES... 11:00 Předběžná zpráva o vývoji harmonizovaného indexu spotřebitelských cen za prosinec loňského roku v zemích eurozóny.   Londýn (Británie) ..... Budou uděleny britské literární ceny Costa.   Atény (Řecko) ..... Schůzka vedení řecké vládní strany  - Panhelénského socialistického hnutí (Pasok).   Cleveland (USA) ..... Americký prezident Barack Obama vstoupí do volebního roku 2012. Ve svém projevu se dle Bílého domu zaměří hlavně na ekonomiku.   Des Moines (USA) ..... 02:00 V Iowě se konají první primárky Republikánské strany pro volbu prezidenta. Stranická shromáždění budou rozhodovat o kandidátovi do 04:00 SEČ.   Washington (USA) ES... Zpráva o prodeji osobních a nákladních automobilů za prosinec loňského roku v USA.~den
52. týden Praha 1. ledna (ČTK) - V 52. týdnu Sportky byla v neděli 1. ledna tažena následující čísla:   I. tah 20 - 21 - 23 - 25 - 31 - 32 dodatkové číslo 1   II. tah 20 - 21 - 26 - 38 - 44 - 47 dodatkové číslo 9   Šance 1 - 9 - 2 - 9 - 3 - 9   Jackpot 1. tah Kč 10,500.000 Jackpot 2. tah Kč 12,900.000   SuperJackpot s Premií Kč 36,400.~spo
Hegerovým náměstkem je Ženíšek (TOP 09), přišel ze spravedlnosti Praha 2. ledna (ČTK) - Ministr zdravotnictví Leoš Heger (TOP 09) jmenoval dnes svým prvním náměstkem místopředsedu TOP 09 Marka Ženíška (33), který byl dosud náměstkem ministra spravedlnosti. Bude mít na starosti řízení úřadu, fakultních nemocnic a státních ústavů. ČTK o tom informoval mluvčí ministerstva Vlastimil Sršeň. Ženíšek nahradil ve funkci svého stranického kolegu Vladimíra Pavelku, kterého ministr v prosinci jmenoval ředitelem Institutu postgraduálního vzdělávání ve zdravotnictví. Řízení sekce mezinárodních vztahů na ministerstvu spravedlnosti se podle mluvčí úřadu Terezy Palečkové ujme dosavadní ředitelka mezinárodního odboru civilního Zuzana Fišerová. "Sekci povede z pozice vrchní ředitelky," uvedla Palečková. Podle Sršně bude mít Ženíšek jako první náměstek za úkol věnovat se také mezinárodním vztahům. Zabývat by se měl i protidrogovou politikou. Ženíšek, který vystudoval politologii na Univerzitě Karlově, podle mluvčího pracoval na ministerstvu spravedlnosti od roku 2007. Od roku 2008 tam pak působil jako náměstek sekce mezinárodních vztahů. Zasedal v několika vládních radách, mimo jiné v radě pro protidrogovou problematiku či pro romské záležitosti. Od roku 2008 je členem rady vlády pro národnostní menšiny. Ministr zdravotnictví Heger si od Ženíška slibuje hlavně posílení mezinárodních vztahů. "Jeho znalosti pro nás budou neocenitelné při posilování vztahů a předávání zkušeností z jiných zemí, komunikaci s Evropskou unií a v neposlední řadě při strategickém rozhodování ve vztahu k přímo řízeným organizacím (fakultní nemocnice a ústavy)," řekl Heger. Heger má v týmu kromě Ženíška ještě další čtyři náměstky - pro zdravotní pojištění Petra Noska, pro legislativu Martina Plíška, pro léčebně preventivní péči Vítězslava Vavrouška a hlavního hygienika Michaela Víta. Elektronizací zdravotnictví se zabýval náměstek Jiří Schlanger, který z úřadu ale před časem odešel.~zdr~zak
Pražský akciový trh zahájil nový rok růstem o 1,4 procenta Praha 2. ledna (ČTK) - Pražský akciový trh první obchodní den v roce posílil. Hlavní index PX přidal 1,38 procenta na 923,7 bodu. Burzu táhly nahoru banky, především Erste. Dařilo se také mediální společnosti CME a těžební NWR. Se ztrátami zakončily dnešní obchodování pouze akcie tabákové Philip Morris, petrochemického holdingu Unipetrol a telekomunikačního operátora Telefónica ČR, vyplývá z výsledků burzy.   Pozitivní sentiment přišel podle Pavola Mokoše z Patria Direct ze západoevropských trhů, kde investoři vstoupili do nového roku s novým optimismem a očekáváním stabilizace evropské dluhové krize. Aktivita na trzích byla ale všeobecně nízká, když klíčové trhy ve Velké Británii a USA zůstaly zavřené, poznamenal Mokoš. V Praze nejvýrazněji posílily cenné papíry CME, když obchodování zakončily o 4,45 procenta výše na 133,64 Kč. Erste Bank si polepšila o 3,46 procenta na 359 korun, což je podle Mokoše nejvyšší zavírací úroveň od 15. listopadu. Druhá bankovní emise, Komerční banka, posílila o 1,65 procenta na 3385 korun. Na nejvyšší úrovni od poloviny listopadu zavřely akcie NWR, uvedl Mokoš. Připsaly si 2,58 procenta na 139,29 kč. Necelá dvě procenta získaly cenné papíry rakouské pojišťovny VIG a developera Orco. Z velkých emisí se dařilo ještě energetické skupině ČEZ, její akcie zdražily o 0,64 procenta na 791 korun. Telefónica ČR naopak oslabila o 0,16 procenta na 382,50 Kč. Podle Mokoše se dnes o Telefónice hovořilo v souvislosti s recyklovanými spekulacemi na téma možného odprodeje mateřskou španělskou Telefónikou. "Žádné konkrétní nové informace, které by nahrávaly případnému prodeji, však nezazněly, a tak analytici stále nevidí pro takovouto transakci racionální důvod," dodal. Aktivita obchodníků byla nízká. V systému pro nejvíce obchodované akcie SPAD se uskutečnily transakce za více než 377 milionů korun.~bur
Tuzemská část turné Forever King of Pop začne v březnu v Praze Praha 5. ledna (ČTK) - Taneční pódiové show Forever King of Pop, věnované památce zesnulého "krále popu" Michaela Jacksona, se na svém turné čtyřikrát zastaví v České republice. Představení připravené Jackson Family Foundation v čele s hlavou rodiny Josephem Jacksonem bude mít tuzemskou premiéru 27. března v pražské Tesla Aréně. ČTK o tom za pořadatele informovala Kateřina Hlavinková. Další koncerty se konají 29. března v brněnské hale Vodová, 30. března v hale Lokomotiva v Plzni a následující den v ostravské hale Sareza. Vstupenky v cenách od 690 korun do 1390 korun jsou k dostání v předprodejních sítích Ticketpro, Ticketportal a Ticket-art. "O vstupenky je zájem, zejména v Praze by lidé neměli váhat s jejich zakoupením," uvedla Hlavinková. Představení nabídne 2,5 hodiny vzpomínky na čtyřicetiletou kariéru popové legendy. O neopakovatelnou show se postarají zpěváci, gospelový sbor, tanečníci a kaskadéři i doprovodná skupina, nebudou chybět výpravné kostýmy, velkoplošná videoprojekce a další doprovodné efekty. Jacksonovi příznivci se dočkají hitů Billie Jean, Beat It, Thriller, Bad, I Want You Back, Black Or White, I Just Can't Stop Loving You či Blood On The Dancefloor a pódiové prezentace videoklipů k hitům Thriller a Smooth Criminal. Více informací se nachází na  Jackson zemřel v červnu 2009 ve věku 50 let na selhání srdce po předávkování utišujícími léky. Léky mu předepsal lékař Conrad Murray, který byl loni odsouzen ke čtyřem letům vězení za neúmyslné zabití. V Praze se Jackson představil na velkolepém koncertu v září 1996. Koncertem před 120.000 diváky tehdy zahájil v české metropoli své světové turné HIStory.~mag~kul
Křížové kurzy hlavních světových měn-13:00 SEČ, 3.~bur~bup
Dopravu na Vysočině dopoledne blokovaly nehody a uvízlé kamiony Jihlava 5. ledna (ČTK) - Dopravu na Vysočině dnes dopoledne kvůli hustému sněžení brzdily nehody a uvízlé kamiony. Při 15 dopravních nehodách byl jeden člověk vážně zraněn a čtyři lidé utrpěli lehčí poranění, řekla ČTK krajská policejní mluvčí Dana Čírtková. Kvůli srážce osobního auta s kamionem byla na několik hodin zablokována silnice I/38 v Dlouhé Brtnici na Jihlavsku, tvořily se tam až čtyřkilometrové kolony. Kolem poledne se situace v celém kraji uklidnila. Na Vysočině teď sněží jen místy, oteplilo se a začal účinkovat posyp. Řidiči by ale měli pořád jezdit opatrně, protože na vozovkách zůstává mokrý sníh nebo břečka, upozornil dispečer krajské správy a údržby. Problémy na silnicích začaly kolem 06:30, nejvíc nehod bylo do 09:30. Auta měla potíže hlavně v úsecích s větším stoupáním nebo klesáním, řidiči si stěžovali na zledovatělý sníh. Po srážce s maďarským kamionem v Dlouhé Brtnici byla vážně poraněna řidička osobního auta. Jinde dopravu brzdily uvízlé kamiony. Na dvou místech nákladní auta zablokovala silnici I/19, a to u Zlátenky na Pelhřimovsku a u Nového Města na Moravě na Žďársku. Podle Českého hydrometeorologického ústavu musejí řidiči na Vysočině počítat se sněhovými přeháňkami i následující noc a v pátek. Noční teploty se budou pohybovat mezi jedním až minus dvěma stupni Celsia. Vát bude čerstvý západní vítr, který bude mít v nárazech rychlost až 80 kilometrů v hodině. Vytvářet se mohou sněhové jazyky.~met~dpr~zak
Příčina dubnového výbuchu v Explosii stále není známá Pardubice 2. ledna (ČTK) - Se třemi verzemi stále pracují vyšetřovatelé loňského výbuchu v pardubické Explosii. Exploze v dubnu usmrtila čtyři lidi, dalších devět se zranilo. Škoda po výbuchu byla vyčíslena na 66,1 milionu korun. ČTK o tom informovala mluvčí hasičů Vendula Horáková. Explozi mohla podle vyšetřovacích verzí způsobit nepředpokládaná technická závada na výrobním zařízení nebo elektroinstalaci, selhání lidského faktoru nebo požár, uvedla Horáková. Výbuch ve výrobně zničil dva železobetonové podzemní objekty, další budovy poškodil. V objektu se vyráběl Perunit, což je trhavina dynamitového typu, která se používá zejména na odstřel skalního masivu. Tragédie se stala 20. dubna časně ráno. Zasahujícím policistům, hasičům a záchranářům ztěžovala práci možná přítomnost trhaviny v okolí místa výbuchu. Ten zničil nejen budovy firmy, ale poškodil také okna domů a výlohy v okolí továrny. Totožnost čtyř obětí policisté zjišťovali pomocí zkoušky DNA několik týdnů. Explosia sídlí ve stejném areálu jako Synthesia. Vyrábí střelný prach pro munici, trhaviny nebo prvky leteckých záchranných systémů (pyropatrony při katapultování v letadlech). Továrna na výbušné látky vznikla v roce 1920 pro potřeby tehdejší československé armády, akcie firmy se strategickou výrobou dnes patří státu. Nejznámějším produktem firmy je semtex, který se už ale nevyrábí ve velkém.~zak~che
Sedm porodů těsně po půlnoci je podle porodníka shoda náhod Praha 1. ledna (ČTK) - Za shodu náhod, byť ne úplně obvyklou, považuje prezident České gynekologické a porodnické společnosti Vladimír Dvořák skutečnost, že se letos v Česku na Nový rok narodilo minutu po půlnoci hned sedm dětí. Nepředpokládá, že by porody byly vyvolány záměrně. Dvořák to dnes řekl ČTK. "Nepředpokládám, že by si kolegové v porodnicích nějak upravovali časy, nebo že by uspíšili porody. Pokládám to za ne úplně obvyklou shodu náhod," uvedl. Dvořák si nemyslí ani to, že by letošní oznámení o prvních novorozencích nějak souvisela s hrozbou uzavírání některých porodnic. Nedomnívá se, že by porodnicím hrozilo uzavření hned počátkem roku. Podle Dvořáka si zdravotní pojišťovny budou nově vybírat smluvní partnery a systém budou vyrovnávat během celého roku. První letošní děti přivítali zdravotníci v porodnicích v Mladé Boleslavi, Ústí nad Labem, Táboře, v Ostrově na Karlovarsku, v Rokycanech, v Brně a ve Vyškově. Právě rokycanská porodnice by mohla být podle plánu zdravotních pojišťoven zrušena, a to k roku 2013. Některé porodnice zpochybňují soutěž o prvenství, která je spojena s obdarováváním novorozenců řadou krajů a měst. Kritici argumentují přístupem k informování o prvních občáncích roku - některé porodnice dají zprávu médiím v průběhu noci přímo z porodního sálu, jiné to nechají na mluvčích nemocnice. Trend rušení malých porodnic je v Česku dlouhodobý. Podporují jej velké porodnice. Podle nich se soustředěním péče daří zachránit i děti s velmi nízkou porodní váhou, jichž přibývá. V roce 2002 bylo v Česku 130 porodnic, ve 40 procentech z nich se rodilo méně než 500 dětí za rok. Loni bylo 98 porodnic, do 500 porodů za rok mělo jen sedm procent z nich. Ministerstvo zdravotnictví zatím neupřesnilo, jaký nejmenší počet porodů mají porodnice mít, aby nebyly zrušeny. Mluví se o 500 nebo 800 porodech za rok.~sop~mag~zdr
Výsledky ankety IFFHS o nejlepšího fotbalového brankáře Nejlepší fotbalový brankář na klubové úrovni za rok 2011 podle ankety IFFHS: 1. Iker Casillas (Real Madrid/Španělsko) 248 b., 2. Manuel Neuer (Bayern Mnichov/Německo) 130, 3. Víctor Valdés (Barcelona/Španělsko) 114, 4. Gianluigi Buffon (Juventus/Itálie) 63, 5. Petr Čech (Chelsea/ČR) 41, 6. Fernando Muslera (Galatasaray/Uruguay) 34, 7. Joe Hart (Manchester City/Anglie) 26, 8. Julio César (Inter Milán/Brazílie) 23, 9. Justo Villar (Estudiantes/Paraguay) 17, 10. Van der Sar (Manchester United/Nizozemsko) 16.~spo
Škody z úmyslně založených požárů v Los Angeles jdou do milionů Los Angeles 3. ledna (ČTK) - Více než pět desítek požárů, které v Los Angeles v uplynulých dnech pravděpodobně založil muž zatčený v pondělí, způsobily škody ve výši asi tří milionů dolarů (59 milionů korun). Uvedla to dnes agentura Reuters, podle níž jeden z požárů poškodil i dům, v němž v minulosti žil slavný rocker Jim Morrison. "Byly to vážné, potenciálně smrtící zločiny, které zbytečně ohrozily tisíce životů nevinných lidí," řekl starosta kalifornského velkoměsta Antonio Villaraigosa o požárech, které postihly zejména desítky aut, ale i některá parkoviště a další objekty v Hollywoodu a způsobily zranění hasičovi a jedné další osobě. Hlavním podezřelým ze založení 55 požárů od noci na pátek až po časné pondělní ráno je čtyřiadvacetiletý Němec Harry Burkhart, jenž byl v pondělí zatčen policistou v záloze, který pobírá plat jeden dolar ročně, a pracuje tak vlastně jako dobrovolník. Ve voze podezřelého, po němž pátraly stovky strážců zákona, policie našla neupřesněný materiál, který lze použít k zakládání požárů. O motivu Burkharta, který je momentálně ve vazbě bez možnosti propuštění na kauci, se spekuluje. Podle agentury DPA by jím mohla být nenávist ke Spojeným státům; Burkhart, který prý pochází z Frankfurtu nad Mohanem a na jihu Kalifornie žil několik let, údajně při zatčení řekl, že nenávidí Ameriku. Podle agentura AP mohly být příčinou problémy jeho matky s imigračními úřady.~zak
Muž, který v Tanvaldu střílel na dva Romy, je na svobodě Tanvald (Jablonecko) 2. ledna (ČTK) - Třiašedesátiletý muž, který střílel na dva mladé Romy v Tanvaldu na Jablonecku, je na svobodě. Do vazby by mohl být vzat jen pokud by byl obviněn, řekla dnes ČTK krajská státní zástupkyně Lenka Bradáčová. Při střelbě v noci na neděli zemřel dvaadvacetiletý muž, jeho o dva roky starší bratr utrpěl vážné zranění. Státní zastupitelství dnes o případu další informace nezveřejní. Incident se stal v neděli kolem 01:30 na okraji města směrem na sousední Desnou u železniční trati. Muže policie zadržela a vyslechla. Později byl propuštěn. Nebylo zahájeno trestní stíhání. "Vazba jako úkon může přicházet v úvahu jen proti obviněnému, takže osoba, která byla vyslechnuta, byla propuštěna na svobodu ze zadržení," vysvětlila Bradáčová. Celá věc podle ní zatím není v takovém stádiu, aby bylo možné zveřejnit víc. Už v neděli řekla, že není možné kvalifikovaně rozhodnout o tom, jestli bude střelba posouzena jako trestný čin, nebo zda šlo nutnou obranu. Objevila se i spekulace, že oba mladíci údajně staršího muže napadli.~zak
Prodej aut ve Francii a Španělsku loni klesl Paříž/Madrid 2. ledna (ČTK) - Prodej osobních automobilů ve Francii loni klesl o 2,1 procenta na 2,2 milionu vozů. V sousedním Španělsku se propadl dokonce o 17,7 procenta na 808.059 vozů. Vyplývá to z dnešních údajů tamních automobilových sdružení. V samotném prosinci se prodej aut ve Francii meziročně snížil o 18 procent. Jeho pokles tak výrazně zrychlil z listopadových 7,6 procenta. Ve Španělsku propad prodeje v prosinci naopak zpomalil na 3,6 procenta z listopadových 6,4 procenta. Francouzské automobilky PSA Peugeot Citroën a Renault v prosinci zaznamenaly na domácím trhu téměř 30procentní pokles prodeje. Renault předpokládá, že v letošním roce se celkový prodej osobních aut ve Francii propadne o osm procent. Mluvčí asociace francouzského automobilového průmyslu CCFA Francois Roudier upozornil, že prosincový pokles na francouzském trhu zvýraznila silná poptávka na konci roku 2010, kdy spotřebitelé nakupovali automobily před vypršením vládního programu šrotovného. "Trh nicméně vykazuje pokles nálady," řekl Roudier. "Prodej v (letošním) prvním čtvrtletí bude pravděpodobně odrážet nižší zakázky, které hlásí automobilky," dodal. "Zakázky v prosinci klesly o zhruba 55 procent. Proto v prvním čtvrtletí očekáváme propad automobilového trhu o 17 procent," uvedl viceprezident společnosti Renault Bernard Cambier, který má na starosti prodej na domácím trhu. Ve Španělsku podle tamní asociace výrobců automobilů ANFAC tlačí poptávku dolů vysoká nezaměstnanost, nízká spotřebitelská důvěra a přísné podmínky pro poskytování půjček. V letošním roce se ve Španělsku čeká pokles prodeje pod 800.000 vozů, napsala agentura DPA.~str~aut~obo
Akcie v EU kvůli obavám o finanční zdraví eurozóny klesají Londýn 5. ledna (ČTK) - Západoevropské akcie dopoledne zrychlily pokles kvůli přetrvávajícím obavám o finanční zdraví eurozóny. Strach dále posílily výsledky aukce francouzských dluhopisů, uvedla agentura Reuters. Panevropský index FTSEurofirst 300 kolem poledne klesl o 0,5 procenta na 1013,35 bodu. Nejhůře si dopoledne vedly finanční společnosti. Přispěla k tomu i středeční zpráva banky UniCredit, která oznámila, že zvýší základní jmění o 7,5 miliardy eur (195 miliard Kč), nové akcie však současným vlastníkům nabídne se slevou 69 procent proti úterní tržní ceně. Bankovní index klesl dopoledne o 2,4 procenta. Francouzský index CAC-40 v reakci na aukci dluhopisů klesl o 1,1 procenta. Francie dnes prodala dlouhodobé státní dluhopisy za celkem 7,96 miliardy eur. Výnos však mírně stoupl. Finanční trhy se na aukci zaměřovaly kvůli obavám ze ztráty francouzského ratingu AAA a zhoršování dluhové krize v eurozóně. Francouzský prestižní rating je ohrožen ochabující ekonomikou, vysokým strukturálním deficitem veřejných financí a dopady dluhové krize okrajových zemí eura na francouzské banky.~bur~eur
Na pozemku britské královny se našly ostatky zavražděné ženy Londýn 3. ledna (ČTK) - Na pozemku venkovského sídla britské královny Sandringham v Norfolku byly nalezeny ostatky ženy, která byla podle prvních poznatků zavražděna. S odvoláním na polici to dnes uvedla stanice BBC. Královský palác se ke zprávě zatím nevyjádřil. Ostatky objevil místní obyvatel v pondělí mezi stromy u obce Anmer, která je na královském pozemku a leží asi 185 kilometrů severovýchodně od Londýna. Zatím není jasné, jak jsou staré a komu patřily. Policie vyšetřuje případ jako vraždu. Zkoumá, zda nějaké případy především v okolí nesouvisejí s nalezeným ženským tělem u sídla, kde královská rodina trávila Vánoce. "Jsme na samém začátku vyšetřování a může se jednat o složité vyšetřování. Tělo je zde již nějaký čas. Okolnosti naznačují, že se jedná o vraždu a hledáme zprávy o pohřešovaných osobách a starých případech zde i jinde v zemi," řekl vrchní inspektor Jes Fry. Sídlo Sandringham slouží královské rodině od roku 1862. Královna Alžběta II. tam spolu s rodinou tradičně tráví dovolenou nebo svátky. Polovina pozemků je pronajata rolníkům. Velkou část tvoří park a zahrady.~for~pol~zak
Vzroste existenční a životní minimum i důchody Praha 1. ledna (ČTK) - O devět procent ode dneška vzrostly částky životního a existenčního minima. Životní minimum tak bude nově činit 3410 a existenční minimum 2200 korun. Vláda chce tímto krokem nejchudším občanům kompenzovat změny ve snížené sazbě daně z přidané hodnoty (DPH), opozice to považuje za nedostatečné. V průměru o 174 korun se také od Nového roku zvyšují důchody. Ve snížené sazbě DPH, která se zvedla z 10 na 14 procent, jsou zařazeny například potraviny, nápoje, doprava či sociální a zdravotní péče, tedy základní potřeby. Od životního a existenčního minima se přitom odvíjí výše sociálních dávek, například v hmotné nouzi, sociálního příplatku, přídavku či na nároku na porodné. K dnešnímu dni se také změnila výše důchodů, a to jak starobních, tak invalidních a pozůstalostních. Jejich základní výměra vzrostla o 40 korun na 2270 Kč a procentní výměra se zvýšila o 1,6 procenta. Nově se také změní pravidla pro lidi, kteří půjdou do předčasné penze. Pokud do ní odejdou předčasně o více než rok a méně než o dva roky, bude se jim v tomto období důchod krátit procentní výměra, od níž se výše důchodů odvíjí, o 1,2 procenta za každých 90 dnů. Doposud to bylo o 0,9 procenta. Vdovy a vdovci pobírající pozůstalostní důchod pak již nebudou při uzavření nového manželství jednorázově dostávat 12 měsíčních splátek důchodu. Nezaopatřené děti pak získají nárok na sirotčí důchod i po lidech, kteří je sice vychovávali, ale neměli statut rodiče nebo osvojitele.~sop
Karlovarský kraj se pře s firmou kvůli zpožděné opravě školy Karlovy Vary 3. ledna (ČTK) - Vedení Karlovarského kraje rozhodlo, že nepřistoupí na další posun termínu dokončení rekonstrukce Obchodní akademie v Karlových Varech a bude po dodavateli požadovat penále. Oprava měla být dokončena do listopadu 2011, ani po prodloužení termínu o měsíc ale práce nejsou hotovy. Firma Renstav Sokolov argumentuje špatnou projektovou přípravou i zdlouhavým jednáním s památkáři, zjistila dnes ČTK. Rekonstrukce střední školy za zhruba 19 milionů korun, která zahrnuje opravu krovu a střechy, výměnu oken a opravu fasády, začala před prázdninami a do 20. listopadu měla být hotova. Podle krajského radního Vratislava Emlera (nez.) už musela škola kvůli zpoždění prací posunout začátek školního roku o týden a před zimou dokonce sestěhovat třídy tak, aby se uvolnilo třetí patro pod střechou, která stále ještě není zakryta. "Jenže po deštích o Vánocích se celé třetí patro vyplavilo. Máme zajištěnu i nouzovou variantu, pokud by bylo nutné vyučování úplně přestěhovat," uvedl Emler. Ředitel společnosti Renstav Sokolov Jiří Beneš tvrdí, že zakázka byla špatně připravena od počátku. "Celá zakázka se změnila proti projektu o 90 procent. Omítka se neopravovala, ale ze dvou třetin se dělala nová. A profilace se dělala úplně nová. Na základě požadavků památkářů se také změnila technologie provádění, než jaká byla v zadání," uvedl Beneš. Další problém nastal kvůli krytině na střechu. Památkový ústav podle Beneše teprve v říjnu odsouhlasil, jaké tašky na střechu půjdou. "Jenže ty tašky byly atypické a museli jsme je objednat s tím, že dodávka bude trvat skoro dva měsíce," řekl ČTK Beneš. Firma tedy podle něj zvolila variantu postupného zastřešování. Část střechy bez krytiny sice firma zajistila standardně proti dešti, ale nečekala, že o Vánocích přijde vichřice. Zatímco kraj chce od dodavatele vymáhat penále kolem 90.000 korun denně, firma chce nadále s krajem jednat. "Nechceme stavbu zakonzervovat a roky se přít u soudu, kdo za to může," uvedl Beneš. Ani kraj netrvá na nejtvrdší variantě. Podle Emlera by bylo možné se domluvit na urychleném dokončení střechy a například fasádu nechat na prázdniny, kdy bude po maturitách.~pol~pod~sta~sko
ČR - Finsko 0:4 (0:2, 0:1, 0:1) Mistrovství světa hokejistů do 20 let - skupina B (Edmonton): ČR - Finsko 0:4 (0:2, 0:1, 0:1) Branky a nahrávky: 12. Ruuttu (Mikael Granlund, Pulkkinen), 17. Aaltonen (Barkov), 35. Donskoi (Armia, Salomäki), 44. Pulkkinen (Markus Granlund, Mikael Granlund). Rozhodčí: Klein (Kan.), Reiber - Fluri (oba Švýc.), Murchison (Kan.). Vyloučení: 8:1. Využití: 0:1. Diváci: 14.429. Sestava ČR: Mrázek - Říha, Krejčí, Mozík, Jank, Zámorský, Hrbas - Sekáč, Holík, Jaškin - Uher, Filippi, Nosek - Přibyl, Straka, T. Hertl - Hyka, Sedlák, Faksa. Trenéři: Miroslav Přerost, Jiří Juřík a Jiří Fischer. Tabulka:   1.	Kanada	3	3	0	0	0	23:3	9	2.	Finsko	4	3	0	0	1	19:10	9	3.	ČR	4	2	0	0	2	12:11	6	4.	USA	3	1	0	0	2	14:12	3	5.~spo
Sarkozy se před schůzkou EU sejde s Merkelovou Paříž 2. ledna (ČTK) - Francouzský prezident Nicolas Sarkozy se 9. ledna v Berlíně sejde s německou kancléřkou Angelou Merkelovou. Elysejský palác uvedl, že se oba státníci chtějí připravit na schůzku představitelů Evropské unie, která bude na konci měsíce. Merkelová a Sarkozy jsou v boji s dluhovou krizí mezi evropskými politiky nejaktivnější. Sarkozy s Merkelovou podle agentury Reuters patrně navážou na sérii návrhů, které v prosinci v Bruselu padly na klíčovém summitu EU. Na něm se například dohodlo, že unie bude usilovat o těsnější fiskální integraci a o zpřísnění pravidel rozpočtové zodpovědnosti. Eurozóna se potýká s hlubokou krizí, do které se dostala kvůli vysokému zadlužení některých svých členů. Z celkem 17 členských zemí už musely tři požádat o mezinárodní finanční pomoc: v roce 2010 Řecko a Irsko, loni se k nim přidalo Portugalsko. Nervozita z dalšího vývoje způsobila, že výnosy státních dluhopisů některých zemí eurozóny se vyšplhaly na úrovně, které jsou považovány za dlouhodobě neudržitelné. Velké starosti politikům dělá vývoj v Itálii a Španělsku, což jsou příliš velké země na to, aby je unie mohla zachraňovat tak, jak to udělala se zmíněnými třemi menšími členy.~mak~pol~for~eur
Nemocnice Bulovka odstranila z názvu přídomek fakultní Praha 4. ledna (ČTK) - Pražská nemocnice Bulovka dnes z názvu na hlavní vchodové bráně slavnostně odstranila slovo "fakultní". Přejmenovala se tak na Nemocnici Na Bulovce. Přídomek fakultní ztratila v Praze od ledna kromě nemocnice na Bulovce i Thomayerova nemocnice. Z původních pěti fakultních nemocnic tak zůstávají v hlavním městě tři, které jsou přímo napojeny na lékařské fakulty. "Brána do nemocnice byla vždy její dominantou. Odstranění části názvu proto chápu jako součást historie nemocnice, která si zaslouží veřejnou pozornost," řekl ředitel nemocnice Petr Zajíc. Technici ze střechy uvolnili šrouby u písmen slova fakultní a pak jednotlivá písmena postupně sundali. Nad vjezdem do areálu tak zbyl nápis Nemocnice Bulovka. "Bulovce sice zmizí slovo fakultní z názvu, na její faktické fungování to však nebude mít vliv," doplnil. Pokračovat bude i výuka mediků. Nemocnici kvůli "odfakultnění" čekají některé provozní změny. Mluvčí Martin Šalek řekl, že nemocnice musí upravit názvy klinik, přídomek fakultní zmizí z úředních dokumentů, receptů, vývěsních nápisů a webových stránek. Od 1. ledna se už webová adresa změnila na  V Praze od ledna zbývají tři z původních pěti fakultních nemocnic: Všeobecná fakultní nemocnice, nemocnice v Motole a vinohradská nemocnice. Ty se časem mají změnit na univerzitní zařízení a vytvořit páteřní síť pražského zdravotnictví. O Bulovku a Thomayerovu nemocnici má zájem Praha. Buď zůstanou státní, nebo se z nich stanou městské nemocnice. Ředitel nemocnice dnes uvedl, že o tom musí rozhodnout zastupitelé. Bulovka má velké AIDS centrum, infekční kliniku vybavenou pro léčbu nejtěžších nákaz či úspěšnou plastickou chirurgii. V Thomayerově nemocnici, kde už slovo fakultní u vchodu také odstranili, je známá onkologie či špičkové centrum dětské traumatologie. Síť zařízení ústavní péče v hlavním městě tvoří 27 nemocnic se zhruba 10.000 lůžky, z nich šest nemocnic následné péče, dále 16 odborných léčebných ústavů, 3780 samostatných ambulantních zařízení a 310 lékáren včetně odloučených pracovišť. Specializované obory poskytují péči pacientům z celé republiky. Celkem je v Praze 4225 zdravotnických zařízení, ve kterých pracuje v přepočtu na celé úvazky 9200 lékařů a zubařů a 19.550 odborných zdravotnických pracovníků.~zdr~prg
Beckham do PSG nepůjde, zůstane asi v Los Angeles Dauhá 3. ledna (ČTK) - Bývalý kapitán anglické fotbalové reprezentace David Beckham neposílí klub Paris St. Germain, který se o něj v minulých týdnech intenzivně zajímal. Šestatřicetiletý záložník podle všeho zůstane v Los Angeles, především kvůli tomu, že tam žije jeho rodina. "Ta možnost padla. Do PSG nepřijde," uvedl dnes během přípravného kempu v Dauhá sportovní ředitel bohatého francouzského klubu Leonardo. "Měl velkou chuť za nás hrát, ale nechtěl svůj celý život postavit na hlavu," dodal bývalý kouč AC a Interu Milán. Beckhamovi vypršela na konci minulého roku smlouva v Los Angeles Galaxy, kde hrál od roku 2007 a v listopadu slavil zisk titulu. V Kalifornii se usadil se svou manželkou Victorií a nyní již čtyřmi dětmi. Hvězdný Angličan přitom dostal od katarských majitelů PSG, kteří chtějí tradiční klub dovést mezi absolutní evropskou elitu, lukrativní nabídku. Během půldruhého roku měl údajně vydělávat 800.000 eur (20,5 milionu korun) měsíčně. PSG angažoval minulý týden do funkce trenéra Itala Carla Ancelottiho. Ten se s Beckhamem zná z dob, kdy záložník mezi sezonami MLS trénoval a hostoval v AC Milán.~spo
Praha nechala prověřit smlouvy na odboru městského investora Praha 3. ledna (ČTK) - Praha prověřuje čtyři smlouvy, které zadal magistrátní odbor městského investora. Auditoři kontrolují, zda jsou v pořádku zakázky na výstavbu skleníků střední odborné stavební a zahradnické školy, zakázky na protipovodňová opatření, rekonstrukce komunikací v Hloubětíně a odvodňovací štoly ve Strahovském tunelu. ČTK to dnes sdělilo tiskové oddělení pražského magistrátu. Auditoři mají za úkol například najít případné nedostatky ve způsobu zadání výběrových řízení nebo prověřit nastavení zadávacích podmínek. Zakázku magistrát vypsal v září, do soutěže se přihlásilo devět firem. Vítězný uchazeč nyní na auditu pracuje, sdělilo ČTK tiskové oddělení magistrátu. Praha v loňském roce zadala několik auditů podezřelých smluv. Prověřit například nechala smlouvu na správu reklamních ploch a smlouvu, která má zajistit regeneraci ostrova Štvanice. Kontrolován byl i odbor městského investora, který odpovídá za miliardové investice například při stavbě tunelového komplexu Blanka. Úkolem auditorů na odboru bylo posoudit činnost této městské organizace z procesního, organizačního, ekonomického a právního hlediska. Právní analýza byla zpracována i na samotný tunel Blanka.~pol~pod~prg
Spokojený Vokoun: Když se nám daří, je to lehčí i pro mě Washington 4. ledna (ČTK) - Hokejový brankář Tomáš Vokoun se opět dostává do pohody ze začátku sezony. Dvojnásobný mistr světa po skvělém začátku svého angažmá ve Washingtonu, kdy týmu pomohl k šesti výhrám za sebou, přišel v listopadu a v prosinci o post jedničky a často jen kryl záda krajanovi Michalu Neuvirthovi. Teď ale nastoupil čtyřikrát za sebou a Capitals i díky němu všechny zápasy vyhráli. "Hráli jsme dobře jako tým, s nasazením. Mnohem více než dříve se nám dařily přesilové hry a pak je to lehčí i pro mě. Když dáte jen jeden gól, je těžké vyhrát. Cítil jsem se dobře, ale myslím si, že hlavně tým hrál dobře," řekl Vokoun novinářům po zatím poslední výhře 3:1 nad Calgary. Washington se posunul na sedmé místo v tabulce Východní konference a je opět na pozicích zajišťujících start v bojích o Stanleyův pohár. Za zlepšenými výkony Washingtonu je vedle spolehlivého Vokouna i forma hlavní hvězdy týmu Alexandra Ovečkina. Ruský útočník opět začal střílet branky. Na týmu se navíc projevuje změna herního stylu, kterou nastolil nový trenér Dale Hunter. "Nehrajeme tak ofenzivně a jsme mnohem více zodpovědní. Už nedochází k přečíslení dva na jednoho, spíše čtyři na tři. A to je samozřejmě pro brankáře velký rozdíl, když nemusíte čelit tolika ofenzivním výpadům," uvedl pětatřicetiletý gólman. Na Vokouna pozitivně působí i současná důvěra kouče. "Jsem rád, že hraju. Je to ale rozhodnutí trenéra, ať chytám, nebo ne. Snažíme se dělat vše naplno a dát týmu šanci na výhru," podotkl Vokoun, jenž v posledním zápase čelil jen 19 střelám. "Někdy takové zápasy jsou. Není to jednoduché, ale jsem rád, že jsme vyhráli a máme dva body," řekl karlovarský rodák.~spo
Český jezdec Kocman vyhrál steeplechase ve Skotsku Musselburgh (Británie) 1. ledna (ČTK) - Český dostihový jezdec Jakub Kocman vyhrál ve skotském Musselburghu steeplechase nazvanou Happy New Year Handicap Chase. Vedl v ní koně Definite Appeal, svěřence britské trenérky Susan Corbettové, a připsal si první vítězství v rámci britské překážkové sezony, která se tradičně koná od podzimu do jara následujícího roku. Dařilo se i dalšímu českému jezdci Janu Faltejskovi, který skončil s koněm Ballymacduff druhý v dostihu přes proutěné překážky. Faltejsek, jenž byl v minulých letech v Británii z českého tandemu úspěšnější, zatím v aktuální sezoně na svůj první triumf čeká.~spo
Avízo, 10.1.: TK k vyhlášení šampiona Salonu vín 2012. Od 9:00... Mikulov - 17:00 TK k vyhlášení šampiona Salonu vín 2012. Od 9:00 hodin hodnocení vín.~den~ptr
Po Brněnské přehradě by se měla čistit i Vranovská přehrada Brno 5. ledna (ČTK) - Zkušenosti s čištěním Brněnské přehrady by se na jihu Moravy měly využít na další podobný projekt. Vodohospodáři ve spolupráci se samosprávou by měli přijít se strategií, jak zabránit letnímu přemnožování sinic ve Vranovské přehradě na Znojemsku. Vodní plocha patří k hlavním turistickým lákadlům oblasti, v posledních letech tam však podle podnikatelů zájem o turistiku upadá. Přikládají to právě zhoršující se kvalitě vody, řekl dnes novinářům hejtmanův náměstek Ivo Polák (ČSSD). Podle Poláka se kvůli záměru vyčistit Vranovskou přehradu na hejtmanství sešli s úředníky zástupci Povodí Moravy jako správce toku. V příštích dnech se má uskutečnit další setkání. Metodu, jak čistit Vranovskou přehradu, podle náměstka odborníci teprve zpracují. Postupy, jako je odtěžování bahna ze dna nebo vápnění vyzkoušené na Brněnské přehradě, však podle něj bude pravděpodobně možné využít i na Znojemsku. Záměr by podle Poláka měl být financován z evropských fondů, konkrétně přes program česko-rakouské spolupráce. Nevyloučil to, že stejně jako u Brněnské přehrady se na čištění vranovské nádrže bude podílet svými penězi i Jihomoravský kraj. I v případě Brněnské přehrady ale poskytl jen zlomek celkové sumy, a to deset ze zhruba 200 milionů korun. Vranovskou přehradu obklopují stovky chat, další ubytování poskytují soukromé apartmány, penziony, hotely i kempy. Na břehu fungují půjčovny lodí a další atrakce. Podnikatelé v okolí pozorují úbytek zájmu rekreantů. Svědčí o tom například loňské vyjádření majitele kempu Vranovská pláž Pavla Svobody: "Jestli jsme loni (2010) říkali, že byla špatná sezona a že nemůže být horší, tak letos (2011) to bylo opravdu ještě horší. Ubylo možná až 30 procent hostů," uvedl loni v září.~zem~ene~spl~pol~pod~efm
Avízo, 9.1.: Slavnostní dokončení rekonstrukce Čistírny... Č. Lípa - 10:00 Slavnostní dokončení rekonstrukce Čistírny odpadních vod Česká Lípa. Akreditace do pátku 6. ledna na e-mail: jiri.hladik@svs.cz nebo tel.: 417 565 898. Místo: areál čistírny odpadních vod, Pod Holým vrchem Pramen: Dagmar Haltmarová ze Severočeské vodárenské společnosti, tel.: 603 542136, www.svs.~den~sta~zem~ene~ekl
Pro cyklistu po nehodě u Holic musel letět vrtulník Dolní Ředice (Pardubicko) 3. ledna (ČTK) - Vážně zraněn byl dnes ráno cyklista, kterého srazilo osobní auto v obci Dolní Ředice u Holic na Pardubicku. Vrtulník jej převezl do Fakultní nemocnice v Hradci Králové. ČTK o tom informovala mluvčí krajských hasičů Vendula Horáková. "Patnáctiletý hoch utrpěl těžké polytrauma, kombinovaná zranění a musel být napojen na dýchací přístroj," řekla ČTK mluvčí krajské záchranné služby Helena Škuligová. Podle policie chlapec vyjížděl z vedlejší ulice a nedal přednost autu jedoucímu po hlavní silnici. Škoda na vozidle přesáhla 100.000 korun.~dpr~zak
V Egyptě pokračují parlamentní volby a proces s Mubarakem Káhira 3. ledna (ČTK) - V Egyptě dnes začne první kolo třetí a poslední etapy voleb do dolní komory parlamentu, Lidového shromáždění. Své poslance si zvolí Egypťané z posledních devíti provincií. První dvě etapy se konaly od 28. listopadu a od 14. prosince. V Káhiře bude rovněž pokračovat soud s exprezidentem Husním Mubarakem, který je obviněn z podílu na zabití 850 demonstrantů při nepokojích začátkem loňského roku. Soud by měl dnes a v následujících dvou dnech vyslechnout obžalobu. Oproti prvním stáním, která se konala v srpnu, nyní proces pokračuje za zavřenými dveřmi a není již přenášen státní televizí. Poslední slyšení se konalo v září a poté bylo kvůli požadavku na výměnu soudce Ahmada Rifáta odsunuto až na konec prosince. Soudce i porota však po přezkoumání zůstali beze změn. Vzhledem ke konání parlamentních voleb a nárůstu nepokojů v listopadu a prosinci se proces s Mubarakem dostal částečně do pozadí. Bývalému egyptskému prezidentovi, který je souzený spolu se svými syny Gamálem a Aláem, exministrem vnitra Habíbem Adlím a dalšími šesti vysokými policejními důstojníky, v případě uznání viny hrozí až trest smrti. V prvních svobodných volbách po únorovém odchodu Mubaraka bude dnes hlasovat 15 milionů registrovaných voličů. Ve dvou třetinách země, kde již hlasování proběhlo, zatím většinu získaly islamistické strany, když společně obdržely 65 procent hlasů. Ve zbytku země se očekává podobná tendence. Dosud nejvíce hlasů získala politická odnož islamistické strany Muslimské bratrstvo, Strana spravedlnosti a svobody, jako druhá se umístila salafistická strana Núr. Volební místnosti se otevřou v 8:00 místního času (7:00 SEČ) mimo jiné v governorátech Jižní a Severní Sinaj, což je nestabilní hraniční oblast s Izraelem a pásmem Gazy, či Mínja a Kená, provincie obývané převážně menšinovými koptskými křesťany.~pol~zak~for
Dánský pivovar Carlsberg letos čeká oživení poptávky v Rusku Kodaň 2. ledna (ČTK) - Dánský pivovar Carlsberg v letošním roce očekává oživení poptávky na svém klíčovém ruském trhu. Uvedla to dnes firma. Dodala však, že pokles prodeje na trzích v západní Evropě by se během příštích tří let mohl prohloubit kvůli negativním důsledkům dluhové krize. Carlsberg již koncem listopadu oznámil, že hodlá zrušit až 150 pracovních míst kvůli obtížným a nejistým podmínkám na evropských trzích, ze kterých pochází polovina jeho zisků. V Rusku Carslberg vytváří téměř třetinu svých tržeb, upozornila agentura Reuters. Carlsberg je čtvrtým největším producentem piva na světě, mezi jeho nejznámější značky patří Carlsberg, Tuborg, San Miguel či Kronenbourg. Firma úzce spolupracuje s Budějovickým Budvarem, který je od června 2007 výhradním importérem Carlsbergu do České republiky. Carlsberg se naopak stará o prodej produktů Budvaru na některých zahraničních trzích.~ptr~efm
Meziroční inflace zůstala podle odhadů v prosinci na 2,5 procenta Praha 5. ledna (ČTK) - Prosincová meziroční inflace zůstala v průměru na listopadových 2,5 procenta. Odhadují to analytici oslovení ČTK. Za růstem cen byly podle ekonomů stejně jako v předchozím měsíci potraviny. Dále zdražily například zemní plyn a jízdné na železnici. Za celý loňský rok odhadují analytici průměrnou inflaci 1,9 procenta. Údaje o inflaci zveřejní Český statistický úřad v pondělí 9. ledna. "Spotřebitelské ceny v prosinci pravděpodobně opět vzrostly. Počítáme s průměrným meziměsíčním nárůstem cen o 0,5 procenta a setrváním meziročního tempa inflace na 2,5 procenta. V prosinci se pravděpodobně v cenách především potravin projevila příprava na vyšší DPH, navíc se opět zdražoval plyn a mírně rostly ceny u čerpacích stanic," uvedl analytik Raiffeisenbank Michal Brožka. Klíčovou roli v závěru roky sehrálo podle hlavního ekonoma Patria Finance Davida Marka výrazné zdražení plynu pro domácnosti. "K inflaci přispěly také stoupající ceny potravin, zejména mléčných výrobků," uvedl. Podle jeho odhadů spotřebitelské ceny v prosinci stouply o 0,6 procenta meziměsíčně a meziroční inflace se zvýšila na 2,6 procenta. To by byla podle Marka nejvyšší hodnota za poslední tří roky. "Podobně jako v předchozích měsících stály i v prosinci za růstem cenové hladiny především potraviny. Částečně to bylo dáno promítáním vyšší DPH do cen. Kromě potravin zdražily zemní plyn, jízdné na železnici a poplatek za pobyt v nemocnici," uvedl analytik UniCredit Bank Pavel Sobíšek. Te počítá s meziměsíčním růstem inflace o 0,4 procenta a zpomalením tempa meziroční inflace na 2,4 procenta. Pokles meziroční inflace očekávají analytici České spořitelny, a to na 2,3 procenta.~mak
Kvůli větru je uzavřena část silnice u Božího Daru Karlovy Vary 5. ledna (ČTK) - Karlovarský kraj dnes po poledni zasáhlo husté sněžení, které na některých místech komplikuje dopravu. I hlavní silnice R6 byla během 15 minut zasypaná sněhem natolik, že auta musela výrazně zpomalit. Pod sněhem se navíc vytvářejí sněhové zmrazky. Silničáři dnes dopoledne uzavřeli téměř dvoukilometrový úsek horské silnice druhé třídy u krušnohorského Božího Daru. Před polednem se ji ale podařilo zprůjezdnit. Na horách fouká od noci silný vítr, na silnici se tvoří sněhové jazyky a zejména je tam téměř nulová viditelnost. V takových podmínkách hrozí, že by se tam mohly stát i hromadné nehody, řekl ČTK Josef Bulka z krajského dispečinku silničářů. Silničáři nevylučují, část silnice od kruhového objezdu nad Božím Darem přes Neklid k hranicím s Ústeckým krajem, která byla dopoledne neprůjezdná, budou muset během dne znovu dočasně uzavřít. Jde totiž o otevřený úsek silnice vedoucí mezi pláněmi, kde silnému větru nic nebrání. Občas to projedeme i s šípovým pluhem, stále udržujeme i ostatní silnice v okolí," řekl. Špatná situace je podle něj také na hlavní příjezdové silnici do Božího Daru, kde cestáři neustále odstraňují sněhové jazyky. Vítr působí komplikace i na jiných silnicích kraje, kde občas padají na cesty polámané větve. V Krušných Horách dnes fouká silný nárazový vítr. Podle Marty Suché z plzeňské pobočky Českého hydrometeorologického ústavu ráno dosáhl v nárazu na Klínovci místy rychlosti až kolem sta kilometrů za hodinu.~met~dpr
Hlavní afghánské věznici hrozí přerušení dodávek elektřiny Kábul 3. ledna (ČTK) - Afghánská státní elektrárenská společnost varovala, že přeruší dodávky proudu do hlavní věznice v zemi, pokud ta neuhradí během několika následujících týdnů své účty. Podobný krok prý firma zvažuje i vůči několika vládním úřadům, které jsou rovněž dlouhodobými dlužníky. Informoval o tom zpravodajský server BBC. Elektrárenská společnost DABS (Da Afghanistan Breshna Sherkat), která vyrábí a distribuuje elektrickou energii po celém Afghánistánu, odhaduje, že spotřebitelé jí dluží celkem zhruba 40 milionů dolarů. Finanční ředitel firmy Mírvais Alímí BBC řekl, že centrální věznice patří mezi nejhorší zákazníky. Podle něj se dlužná částka ministerstva spravedlnosti pohybuje kolem 2,4 milionu dolarů, přičemž většina jde právě na vrub centrální káznice. "Rozhodli jsme se pozastavit dodávky elektřiny do centrálního vězení v denních hodinách, abychom vyslali této instituci jasnou zprávu," prohlásil Alímí. Ředitel kábulského centrálního vězení generál Amír Muhammad Džamšídí v reakci na varování uvedl, že čeká na vyjádření ministerstva financí ohledně rozpočtu věznice, a slíbil, že dluh bude brzy splacen. Podle Alímího státní elektrárenské firmě nezaplatily i další významné instituce, jako několik provinčních vlád a policejních ředitelství. Hříšníky jsou kromě ministerstva spravedlnosti také ministerstvo kultury a informací, ministerstvo vyššího školství a ministerstvo spojů. Účty za elektřinu za minulý rok nemá uhrazené ani kábulská vláda a státní rozhlas a televize. Elektrárenská firma upozornila, že v některých případech ani nemůže podniknout proti dlužníkům žádnou akci, protože by tím ohrozila zájmy široké veřejnosti. "Nemůžeme odstřihnout od elektřiny vodohospodářskou správu, protože to by připravilo o vodu spoustu lidí," vysvětlil Alímí. Mezi odběrateli Alímí pochválil především ministerstvo obrany, které i přes vysokou spotřebu prý platí vždy včas, a také některé relativně bezpečné provincie, jako například Herát.~for~pol~zak~ene
Liberecká část Vratislavice řeší, jak vrátit daně z nemovitosti Liberec 4. ledna (ČTK) - Liberecká část Vratislavice řeší, jak lidem vrátit část zaplacené daně z nemovitosti. Liberečtí zastupitelé loni v září rozhodli pro letošní rok zvýšit daně tak, že obyvatelé v některých okrajových částech zaplatí i více než čtyřnásobek. Liberec by měl do svého rozpočtu získat navíc kolem 60 milionů korun a pět milionů městská část Vratislavice. Tamní zastupitelé ale zvýšení daně odmítli, peníze vybrané navíc chtějí lidem vrátit. V rozpočtu na to mají Vratislavice čtyřmilionovou rezervu, peníze ale lidé dostanou zřejmě až příští rok, řekl dnes ČTK starosta Lukáš Pohanka (Starostové pro Liberecký kraj). Vratislavice budou letos hospodařit s bezmála stomilionovým rozpočtem. Městská část, kde žije zhruba 8000 obyvatel, má podle Pohanky zhruba 4500 plátců daně z nemovitosti. "Jde o velmi rozsáhlou agendu, a my teď proto hledáme mechanismus, jak peníze vrátit a co nejméně při tom zatížit úřad městského obvodu, abychom nemuseli najímat další úředníky," uvedl Pohanka. Způsob vrácení dotace řeší úřad s právníky a s finančním úřadem. Vratislavická radnice se chce vyhnout případnému zneužití, kdy by lidé žádali vrácení daně, kterou ale nezaplatili. Peníze zřejmě začne podle Pohanky vracet až příští rok, až bude jasné, kolik se vlastně vybralo. Daň z nemovitosti je jednou z mála, kterou mohou obce ovlivnit. Upravit mohou základní sazby daně a od roku 2008 mohou navíc stanovit i takzvaný místní koeficient, kterým se základní sazba násobí. Liberec upravil základní sazbu vyhláškou z roku 2002, podle níž byla sazba odstupňovaná, nejvíc platili vlastníci domů a bytů v centru, nejméně v okrajových částech, jako jsou Radčice, Krásná Studánka nebo Ostašov. Podle finančního úřadu byla ale situace značně nepřehledná. Novela proto od letošního roku sjednotila koeficient základní sazby daně v Liberci na 3,5 bez ohledu na lokalitu a pro obvod Vratislavice stanovila sazbu 2,5. Místní koeficient dva celou daň ještě zdvojnásobí. Zastupitelé Vratislavic ale rozhodli vrácením části daně zachovat ve svém katastru původní odstupňování od 1,6 do 2,5 s místním koeficientem jedna. Pro městský rozpočet nebude zátěží jen vrácení dotace, ale také administrativa s tím spojená. Tyto náklady chce ale podle Pohanky městský obvod minimalizovat.~mak~sta~pol~pod
Jeseník chystá opravy knihovny či administrativní budovy Jeseník 2. ledna (ČTK) - Jesenická radnice bude letos investovat především do rekonstrukce knihovny a administrativní budovy, kterou převzala od státu. V rozpočtu má zatím vyčleněno na veškeré investice 17,5 milionu korun, stejně tomu bylo i loni. Vedení města očekává, že se objem peněz na investiční akce během roku zvýší díky dotacím. ČTK to dnes řekla starostka Marie Fomiczewová. Město podle ní bude investovat do oprav knihovny zejména kvůli tomu, že budova má špatnou statiku. Ve špatném technickém stavu je již delší dobu i bývalá státní administrativní budova, ve které sídlil někdejší okresní úřad. "Další peníze vynaložíme na projektovou přípravu plánovaného regionálního akvaparku v Jeseníku," uvedla starostka. Jeseník vstoupil do letošního roku s rozpočtem s výdaji bezmála 217 milionů korun a příjmy 209,4 milionu Kč. "Rozdíl dofinancujeme ze zůstatku hospodaření předchozího roku, který činí asi 13 milionů korun. Nepotřebujeme tedy využít cizí zdroje," řekla Fomiczewová. Rozpočet na letošní rok již schválila většina měst v Olomouckém kraji i hejtmanství. Kraj bude v roce 2012 hospodařit s příjmy a výdaji 4,32 miliardy korun. Finanční plán je zhruba o 100 milionů Kč nižší než loni. Pokles souvisí podle vedení hejtmanství zejména s očekávaným snížením daňových příjmů.~pol~pod~mak
Stříbro nově hlídá 14 kamer monitorovacího systému Stříbro (Tachovsko) 3. ledna (ČTK) - Už dva trestné činy a dva přestupky pomohl během krátké zkušební doby objasnit nový kamerový systém ve Stříbře na Tachovsku. Téměř osmitisícové město kamerový systém dnes oficiálně spustilo. Na nejexponovanější místa centra a na frekventovaný kruhový objezd dohlíží 12 pevných kamer s vysokým rozlišením a dvě otočné kamery. Výstupy z nich mají k dispozici policisté i strážníci. Systém má pomoci k prevenci a snížení kriminality a k ochraně bezpečnosti občanů, řekl dnes ČTK starosta Bohuslav Červený. Celý projekt instalace kamer propojených pevnými optickými spoji přišel na víc než 1,5 milionu korun. Byl to první kamerový systém, který finančně podpořilo ze svého projektu Bezpečný kraj plzeňské hejtmanství. Dotaci 1,1 milionu korun kraj schválil už v roce 2010. Tehdy dalo hejtmanství na projekt Bezpečný kraj čtyři miliony korun, loni to bylo deset milionů a pro letošní rok je připraveno 15 milionů korun, uvedl Zdeněk Weber z krajského úřadu. Loni kraj přidělil dotace na pořízení nebo doplnění kamerových systémů další téměř desítce obcí. "Vlna žádostí pokračuje, v současné době máme na 20 žádostí, z nichž velká většina směřuje do oblasti budování kamerových systémů," doplnil Weber. Stříbro má momentálně tři strážníky, jedna strážnice je na mateřské dovolené. Městská policie tak není schopna ani pokrýt službami celý týden. Radnice uvažuje o tom, že zhruba v roce 2013 by měli dva strážníci přibýt. Závisí to ale na možnostech městské kasy. Ještě v 90. letech mělo město asi 12 strážníků. Výstupy z kamerového systému nebude nikdo nepřetržitě sledovat, ale v případě potřeby městská nebo státní policie záznamy využije. Běžně se archivují dva týdny. Díky vysokému rozlišení kamer je možné získat kvalitní záznam, některé kamery mají také infračervené přisvícení pro noční záznamy. To se uplatní například v historických minoritských zahradách, kde se město potýká s vandalismem, uvedl městský informatik Lukáš Novák. Radnice podle něj už podala na kraj žádost o dotaci na druhou etapu. Zahrnovala by doplnění zhruba 12 kamer na další čtyři lokality za přibližně 1,1 milionu korun.~pol~pod~zak
Úřad vlády informuje o reformách pomocí specializovaného webu Praha 2. ledna (ČTK) - Úřad vlády s počátkem letošního roku spustil internetové stránky  "Klíčové reformy již koaliční vláda prosadila. Nyní, kdy především změny v sociální a zdravotní oblasti začínají platit, je třeba o jejich dopadech a důkladně informovat veřejnost," vysvětlil mluvčí. Cílem stránek je proto podle něj srozumitelně veřejnosti přiblížit to nejpodstatnější z reforem na jednom místě a jednotnou formou. Web také obsahuje výčet realizovaných protikorupčních opatření a některých dalších významných změn, například z nového občanského zákoníku. Součástí stránek jsou i modelové příklady s dopady reformních kroků, výroky členů vlády, odborníků a ekonomů o reformách a rozcestník s odkazy na odborné informace.   Investici do vzniku stránek Osúch vyčíslil v řádech desítek tisíců korun, na textech totiž pracovali zaměstnanci úřadu vlády, lidé z dotyčných ministerstev a pracovníci sekce místopředsedkyně vlády pro koordinaci boje s korupcí. Úřad vlády také nyní končí přípravu dalších informačních materiálů ke změnám platných od ledna 2012. "Prostřednictvím denního tisku chceme distribuovat materiály, které by měly vysvětlovat jednotlivé reformní kroky, a také souhrnně informovat o konkrétních dopadech na občany," uzavřel vládní mluvčí.~for~pol~pod~pit
Na jižní Moravě bylo nalezeno ohořelé tělo zavražděného Brno 4. ledna (ČTK) - Na jižní Moravě bylo v poslední den roku 2011 objeveno ohořelé lidské tělo. Jde o případ vraždy, jejíž motiv policie zatím nezveřejnila. Podrobnosti k ní uvedou kriminalisté ve čtvrtek na tiskové konferenci, řekla dnes ČTK řekla mluvčí jihomoravské policie Petra Vedrová. Zda byl již pachatel dopaden, neuvedla. S případem ve čtvrtek novináře seznámí vedoucí odboru obecné kriminality jihomoravské policejní správy Antonín Hrdlička. Kauza je další brutální vraždou, která se loni stala v regionu. Známý je případ místostarosty Brna-Židenic Aleše Vytopila (ODS). Zavražděn byl loni v září. Pachatelé tělu po činu uřezali hlavu a hodili ji do vody. Ostatky zakopali nedaleko Moravského Krumlova. Z vraždy byl obviněn pětatřicetiletý bývalý přítel Vytopilovy milenky a jeho sedmačtyřicetiletá žena.~zak
Střídající Skácel zpečetil výhru Hearts v derby Edinburgh 2. ledna (ČTK) - I v roli střídajícího hráče potvrdil český fotbalista Rudolf Skácel pozici nejlepšího střelce Heart of Midlothian. Gólem v druhé minutě nastavení zpečetil vítězství 3:1 v derby na hřišti edinburského rivala Hibernian. Skácel přišel do hry v 74. minutě za stavu 1:1 a brzy nato se mohl radovat z gólu Andyho Webstera, který vrátil Hearts vedení nad předposledním týmem tabulky. Sám pak v nastaveném čase vstřelil levačkou z deseti metrů svůj čtvrtý ligový gól v sezoně. Hearts se výhrou posunuli na čtvrté místo o skóre před St. Johnstone, jehož dnešní duel na hřišti Invernessu byl odložen.~spo
Výsledky Rallye Dakar Rallye Dakar - 1. etapa: Mar de Plata - Santa Rosa de la Pampa (763 km/měřený úsek 57 km): Motocykly: 1. López (Chile/Aprilia) 32:37, 2. Coma (Šp./KTM) -14, 3. Pizzolito (Arg./Honda) -27, ...112. Veselý (ČR/Yamaha) -13:33. Čtyřkolky: 1. La Fuente (Urug./Yamaha) 40:13, 2. Laskawiec (Pol./Yamaha) -33, 3. M. Patronelli (Arg./Yamaha) -54, ...9. Macháček (ČR/Yamaha) -2:13. Automobily: 1. Novickij, Schulz (Rus., Něm./Mini) 32:12, 2. Holowczyc, Fortin (Pol., Belg./Mini) -5, 3. Peterhansel, Cottret (Fr./Mini) -9. Kamiony: 1. Van Vliet (Niz./MAN) 37:45, 2. G. de Rooy (Niz./Iveco) -26, 3. Echter (Něm./MAN) -56, ...10. A. Loprais -1:57, 14. Kolomý -3:16, 31. Vrátný (všichni ČR/Tatra) -13:37, 48. Valtr (ČR/Liaz) -31:28, 71. Zapletal (ČR/Tatra) -1:32:01.~spo
V Brně-Králově Poli plánují nový dům pro seniory Brno 4. ledna (ČTK) - V Brně-Králově Poli chtějí jeden z nájemních domů přebudovat na bydlení pro seniory. Dům ve Štefánikově ulici číslo 30 je vybydlený, v dezolátním stavu a potřebuje rekonstrukci. Uvnitř bydlí poslední rodina, s tou se však radnice podle starosty Romana Vykoukala (ČSSD) dohodne na vystěhování. Dům má v příštích týdnech posoudit statik, další stavební odborníci mají říct, kolik by jeho oprava stála. Podle toho se na radnici rozhodnou, řekl dnes Vykoukal ČTK. Podle starosty je ve hře několik variant. Budovu by radnice mohla přebudovat na dům s pečovatelskou službou. Senioři v něm bydlí v tradičních nájemních bytech, ale navíc si mohou objednat služby, jako úklid domácnosti či praní prádla. Dům obvykle nabízí seniorům i společné zázemí včetně ordinace lékaře. Další variantou je přestavba na klasický nájemní dům s malými byty, obvykle o velikosti 1+1. Královo Pole je třetí nejlidnatější městskou částí v Brně. Dnes jsou na jejím území tři zařízení pro seniory. Podle starosty je však rozhodně poptávka po dalším domově. Mnozí senioři by prý také uvítali možnost bydlet v menších bytech, čímž by jim kleslo nájemné. V Králově Poli se v minulých letech deregulovaly činže snad nejrychleji ze všech městských částí. Dnes tam lidé za metr čtvereční platí měsíčně 73 až 79 korun, záleží na katastrálním území. Tržní nájemné sice začíná zhruba na dvojnásobku ceny, přesto je cena kolem 7000 korun za devadesátimetrový třípokojový byt pro důchodce vysoká. Přestavba domu na objekt pro seniory má být jedním z hlavních investičních záměrů radnice pro letošek. Dál se podle Vykoukala bude investovat například do škol a školek. Starosta řekl, že radnice bude v co nejvyšším počtu případů usilovat o spolufinancování z rozpočtu Brna či jiných zdrojů. Královopolští počítají na rok 2012 s rozsáhlými výdaji. Podle schváleného rozpočtu budou činit 259 milionů korun, zatímco příjmy radnice očekává ve výši 158 milionů korun. Více než stomilionový rozdíl pokryje přebytek z loňského roku, tedy peníze, které tehdy radnice neprostavěla.~pol~pod~sop~sta
Respekt: Končí soudce, který nezákonně propustil podvodníka Praha 1. ledna (ČTK) - Předseda Obvodního soudu pro Prahu 6 Dimitrije Dohčevič se podle týdeníku Respekt rozhodl odejít do penze krátce poté, co podle Nejvyššího soudu nezákonně rozhodl o propuštění muže odsouzeného pro podvod na sedm let. Čelil kvůli tomu kárné žalobě ministra spravedlnosti, která ale zůstane neprojednána. Věznice v pražské Ruzyni na soudce podala i trestní oznámení, uvedl Respekt v prvním letošním čísle. Dohčevič koncem předloňského roku vyhověl podle týdeníku žádosti o propuštění Aleše Herzoga ze zdravotních důvodů, a to na půl roku. Rozhodl tak přesto, že soudkyně, které byla žádost přidělena, postoupila případ městskému soudu, neboť ten byl příslušný věc rozhodnout. Nejvyšší soud rozhodl koncem loňského prosince, že "Dohčevičův propouštěcí rozsudek je nezákonný" a že o žádosti musí rozhodnout městský soud. Dohčevič podle týdeníku vysvětloval "dost rozostřeně", jak se žádost dostala k němu. "Buď za mnou přišel některý z kolegů, že by mě to mohlo zajímat, nebo jsem ten spis možná uviděl v trestní kanceláři a zaujal mě, už nevím," uvedl. Prý si nevšiml, že žádost nepatří k jeho soudu. "Vžil jsem se do situace člověka s nepříznivou diagnózou, který potřebuje kvalitní léčbu a nedostává se mu jí. Šlo o atmosféru v mé hlavě," vysvětloval týdeníku. Dohčevič, který soudu předsedal od roku 1981, se rozhodl odejít "z osobních a zdravotních důvodů". Herzog byl podle Respektu odsouzen na sedm let za to, že připravil společnost Benzina o více než deset milionů korun - falšoval různá razítka a údaje o bankovním účtu a nezaplatil za odebraný benzin. Nástupu do věznice, v níž strávil jen deset měsíců, se prý vyhýbal. Propuštěn byl kvůli operaci, která by odstranila jeho střevní potíže. Nově ale disponuje osvědčením, že se na svobodě dostal do vážného duševního stavu, která mu brání v podstoupení chirurgického zákroku, uvedl Respekt. Městský soud podle týdeníku nevyhověl Herzogově letní žádosti o prodloužení svobody ani o prominutí zbytku trestu. Herzog se ale odvolal, a navíc se teď celá věc musí posuzovat znovu od začátku, dodal Respekt.~zak~che~prg
V Ústeckém kraji zůstal v provozu jediný lyžařský vlek Ústí nad Labem 2. ledna (ČTK) - V Ústeckém kraji zůstal kvůli teplému počasí v provozu pouze jediný lyžařský vlek, stopadesátimetrový dětský vlek Meva v Zadní Telnici na Ústecku. Pokud počasí dovolí, ostatní se rozjedou opět o víkendu. Provozovatelé skiareálů o tom informovali na webových stránkách středisek. Na Bouřňáku na Teplicku se lyžovalo ještě dnes, od úterý ale vleky stojí. V Klínech na Mostecku zrušili dnešní večerní lyžování a vleky už se zítra nerozjedou. Zadní Telnice byla mimo provoz už dnes až na stopadesát metrů dlouhý dětský vlek Meva. Ostatní menší střediska musela kvůli teplému počasí vleky zastavit již dříve, větší jezdila kvůli horším podmínkám za snížené ceny. Po jediném dni provozu se zastavily vleky ve skiareálu Alšovka na Chomutovsku. Rozjely se v neděli 25. prosince a hned během dne začalo pršet, v pondělí se už sjezdovky znovu pro lyžaře neotevřely. Nelyžuje se ani v Českém Jiřetíně na Mostecku a Jedlové na Děčínsku, kde také sezonu na pár dní zahájili, ale kvůli teplému počasí ji opět museli přerušit. Meteorologové předpovídají, že by sněžit mohlo od vyšších poloh už v úterý, teploty se ale většinou udrží nad bodem mrazu. Další dny by se mělo postupně ochlazovat, v sobotu podle Českého hydrometeorologického ústavu teploty klesnou k mínus třem stupňům Celsia a sněžit by mělo už ve středních polohách.~spl
V centru Tripolisu se střetli bývalí povstalci Tripolis 3. ledna (ČTK) - V centru libyjského Tripolisu dnes vypukla přestřelka. Podle svědků citovaných agenturou AFP byla slyšet i palba z protiletadlového kanonu. Na místě je neupřesněný počet raněných. Ministerstvo vnitra se k události odmítlo vyjádřit. Agentura AP napsala, že svědci viděli střet dvou skupin bojovníků, kteří se podíleli na svržení režimu Muammara Kaddáfího. Jedna byla údajně z Tripolisu, druhá z Misuráty. Bojovaly ručními zbraněmi, granátomety i protiletadlovými zbraněmi nedaleko budovy, v níž v minulosti sídlila Kaddáfího rozvědka. Policie místo uzavřela a byly k němu povolány sanitky.~pol
Ostrava začala s osmadvaceti fotbalisty a bez posil Ostrava 3. ledna (ČTK) - Ostravští fotbalisté dnes odstartovali zimní přípravu bez posil. Podzimní kádr Baníku už dříve opustili obránce Pavel Dreksa s univerzálem Pavlem Malcharkem, klub se rozhlíží i po možných posilách a seznamu vytipovaných jmen stále vévodí někdejší ostravský útočník Tomáš Mičola z francouzského Brestu. Čtrnáctý celek podzimu zahájil přípravu na jarní boj o záchranu s osmadvacetičlenným kádrem, doplněným o několik hráčů třetiligové rezervy. Z hostování v Čáslavi se vrátil útočník Tomáš Vrťo, scházeli naopak ještě arménský reprezentant do 21 let Gevorg Badaljan, který přiletí v průběhu dneška, a nemocný gólman Lukáš Krbeček. "V zimě bude prostor, aby se mužstvo ještě více dalo dohromady, a už jen tím se kvalitativně posune dále dopředu," řekl novinářům trenér Pavel Malura. Přestože velké změny se nedají na Bazalech očekávat, hráčský pohyb nastane. Baník se zajímá o svého bývalého gólmana Martina Rašku, jehož pozici v Trnavě může zkomplikovat chystaný příchod sparťana Luboše Kamenára. Souhlas k odchodu platí stále pro útočníka Zdeňka Šenkeříka. Pokračují jednání s ofenzivním fotbalistou Mičolou, který v Brestu nedostává prostor, ale je stále pravděpodobnější, že francouzský klub ho na jaře nechá hostovat v jiném zahraničním týmu. "Pokud má někdo přijít, musíme být přesvědčeni, že nám ten hráč okamžitě pomůže. Musí to být vyzkoušená kvalita. Jsme v kontaktu s několika hráči, během příštích dnů se to budeme snažit dotáhnout," uvedl Malura. Ostrava se bude připravovat v domácích podmínkách. První přátelské utkání sehraje 11. ledna proti Olomouci B, v únoru pak zamíří na soustředění do Turecka, kde její síly prověří polský Chorzow, uzbecký Bunjodkor, gruzínské Kutaisi a kazašská Astana.~spo
Ruský voják v Podněstří zastřelil osmnáctiletého Moldavana Kišiněv 2. ledna (ČTK) - Osmnáctiletý muž z východomoldavského Podněstří v neděli zemřel na následky střelných zranění, která utrpěl po zásahu příslušníka ruských "mírových" jednotek. Oznámily to dnes v Tiraspoli podněsterské úřady. Asi 500 ruských vojáků v takzvané Podněsterské republice spolu s příslušníky moldavské armády dohlíží na dodržování příměří, které bylo vyhlášeno po jednostranném vyhlášení samostatnosti této enklávy na počátku 90. let minulého století. Podněstří svou nikým neuznanou nezávislost hájí jen díky hospodářské a vojenské podpoře Moskvy. Po krátké válce před dvaceti lety vyhlásilo samostatnost na zbytku Moldavska s podporou ruské divize, která přes odpor moldavské vlády setrvává v ruskojazyčném Podněstří dodnes. Jeden z příslušníků ruských jednotek v neděli u města Vadul lui Voda zahájil palbu na projíždějící vůz, který údajně nereagoval na výzvy k zastavení. Osmnáctiletý řidič z nedaleké obce Parata byl při střelbě vážně zraněn a později v nemocnici zemřel. Incident vyvolal bouřlivou reakci místních obyvatel, kteří požadují zrušení všech kontrolních postů "mírotvorců" na uměle vytvořené hranici mezi Podněstřím a Moldavskem. Desítky lidí se dnes sešly i před budovou ruského velvyslanectví v moldavské metropoli Kišiněvě a žádaly okamžité vyšetření všech okolností střelby. Kvůli incidentu v Podněstří se dnes sešla i moldavská vláda, která varovala před zostřením situace. Premiér Vlad Filat vyzval moldavskou generální prokuraturu, aby "s pomocí těch nejlepších vyšetřovatelů korektně a profesionálně podněsterský incident vyšetřila" a aby za tímto účelem navázala kontakt i s ruskými úřady. Moskva zatím střelbu v Podněstří nekomentovala.~pol
Zraněný Veselý už se cítí lépe a v pátek by mohl hrát Washington 4. ledna (ČTK) - Český basketbalista Jan Veselý, který kvůli poraněné kyčli stále čeká na svou premiéru v NBA, se již cítí lépe. Podle trenéra Washingtonu Wizards by mohl poprvé nastoupit v pátečním domácím utkání proti New Yorku. Veselý odehrál první přípravný duel s Philadelphií 16. prosince, od té doby laboruje s poraněnou kyčlí a navíc se potýkal s nachlazením. Přišel tak o pět úvodních zápasů sezony. V tom posledním s Bostonem alespoň seděl na lavičce a pravděpodobně se neobjeví na palubovce ani v dnešním duelu zápase s Orlandem. V pátek by však již mohl být připraven. "Cítím se lépe. Pomohlo mi to nachlazení, protože jsem dva dny nemohl nic dělat a tělo si odpočinulo," cituje Veselého list Washington Post. "Veselého stav se zlepšuje. Mohl by být připraven hrát proti New Yorku," uvedl trenér Saunders. Jednadvacetiletý Veselý, který byl v létě draftován Washingtonem jako šestka, by měl být pro Wizards potřebným oživením. Washingtonský celek prohrál všech pět zápasů, navíc se mu zranil náhradní podkošový hráč Ronny Turiaf, který si zlomil ruku. Veselý by ho mohl nahradit. Zároveň by měl pomoci zlepšit defenzivu, kterou mají Wizards v porovnání nastřílených a obdržených bodů třetí nejhorší po New Jersey a Charlotte. "Je těžké sedět na lavičce a sledovat hráče, jak se jim nedaří a nemoct jim pomoci. Věřím, že už jim brzy budu moci pomoct," dodal Veselý.~spo
Výsledky 36. kola hokejové ligy EBEL Hokejová liga EBEL - 36. kolo: Linec - Znojmo 3:2 (1:0, 1:1, 1:1) Branky a nahrávky: 8. Ouellette, 32. Irmen, 53. Keller - 39. Beroun (Lattner), 56. Vosátko (Hájek, Danton).   Jesenice - Salcburk 2:1, Štýrský Hradec - Klagenfurt 5:3 (za domácí Blatný 0+1), Vídeň - Lublaň 4:5, Villach - Székesfehérvár 0:4. Tabulka:   1.	Linec	33	25	4	4	126:88	54	2.	Salcburk	32	20	2	10	110:97	42	3.	Záhřeb	32	19	3	10	109:83	41	4.	Klagenfurt	32	18	2	12	102:92	38	5.	Székesfehérvár	33	17	3	13	108:97	37	6.	Lublaň	33	17	3	13	96:92	37	7.	Vídeň	33	14	4	15	100:112	32	8.	Štýrský Hradec	33	15	1	17	90:102	31	9.	Villach	33	15	0	18	88:89	30	10.	Znojmo	33	11	4	18	83:115	26	11.~spo
Větrná vlna se na severu už přehnala, ta druhá bude ještě větší Ústí nad Labem 5. ledna (ČTK) - Nad severozápadem Čech se dnes dopoledne přehnala první vlna silného větru. Na Milešovce zaznamenali dopoledne nárazy větru o rychlosti až 130 kilometrů za hodinu, na hřebeni Krušných hor foukalo rychlostí až 110 kilometrů za hodinu a napadlo deset až 15 centimetrů sněhu. Hasiči zatím žádné materiální škody nezaznamenali a relativně sjízdné jsou i všechny silnice. Vítr se zatím zklidňuje, druhá vlna větru ale ještě přijde. Obzvlášť v Ústeckém kraji by měla být ještě silnější, řekl ČTK Radek Tomšů z ČHMÚ. V noci se na hřebeny Krušných hor opět vrátila zima; hodně fouká. V polohách nad 600 metrů nad mořem se tvoří sněhové jazyky a závěje, v nížinách ale stále jen prší. Na Milešovce, větrném vrcholu Českého středohoří, naměřili kolem 11:00 vítr o průměrné rychlosti asi 122 kilometrů za hodinu a nárazy se opíraly ještě o něco silněji. "Žádné výjezdy kvůli počasí zatím nemáme, přitom při pohledu na internet bych čekal katastrofu. Pravda, řešili jsme jedny uvolněné plechy, ale tam šlo spíš o krádež barevných kovů," řekl ČTK v poledne mluvčí krajských hasičů Lukáš Marvan. Problémy nedělá počasí ani na železnici, zato na horských silnicích ano. Ve vyšších polohách se protažené silnice rychle zafoukávají, přestože mají silničáři všechny vozy v terénu. "Žádný úsek není uzavřen, nabádáme však k opatrnosti," řekl ČTK dispečer Správy a údržby silnic Ústeckého kraje. Kolem poledne začal vítr zase slábnout, ale zřejmě jen dočasně. "Ten vítr bude mít dvě fáze, jedno zesílení nás postihlo dnes ráno a dopoledne, druhé a výraznější čekáme večer a v noci na pátek. Projevovat by se mělo nejsilněji právě v Ústeckém kraji," řekl ČTK Tomšů. Zesílit by mělo i sněžení, zatímco dnes do rána spadlo jen asi deset milimetrů srážek, v pátek se čeká dalších 20 až 30 milimetrů. "Hlavně na horách to bude mít podobu sněhu, při teplotách kolem nuly to znamená asi 20 centimetrů nové pokrývky," dodal Tomšů.~met~dpr
Wikipedia získala loni od dárců rekordních 20 milionů USD Berlín 3. ledna (ČTK) - Internetová encyklopedie Wikipedia získala loni na darech rekordních 20 milionů USD (393,1 milionu Kč). Uvedla to dnes agentura DPA s odvoláním na blog americké nadace Wikimedia Foundation. Peníze přišly od více než milionu dárců z téměř všech zemí světa. Wikipedia je nekomerční projekt a jedinou velkou internetovou stránkou, která nemá příjmy z reklamy, ale z darů od uživatelů. Příjmy encyklopedie od dárců rostou pravidelně od roku 2003, kdy byla zahájena kampaň na získávání příspěvků. Získané peníze budou použité na koupi a instalaci nových serverů a hardwaru, expanzi mobilních služeb, právní ochranu či na podporu velké komunity dobrovolníků, kteří kontrolují články. Wikimedia Foundation plánuje ve fiskálním roce do konce června 2012 utratit 28,3 milionu USD. Kromě darů získává peníze rovněž ve formě grantů od různých institucí. Wikipedie má více než 20 milionů článků ve 282 jazycích. Je největší encyklopedií na světě. Měsíčně poskytne informace více než 470 milionům lidí. Na projektu pracuje více než 100.000 dobrovolníků. Projekt byl spuštěn 15. ledna 2001.~pit~med
Vězni na Mírově loni vyrobili nábytek za 9,5 milionu Mírov (Šumpersko) 3. ledna (ČTK) - Vězni z jedné z nejpřísnějších věznic v zemi v Mírově na Šumpersku vyrobili loni nábytek za 9,5 milionu korun. V porovnání s předchozím rokem to však bylo o třetinu méně, káznice stejně jako na ostatní firmy doplatila na hospodářskou krizi. Podle zástupců věznice se však blýská na lepší časy. Výrobní kapacita na první čtvrtletí tohoto roku je již zaplněna. Nábytek z mírovské věznice míří především na úřady práce, soudy či státní zastupitelství. "V roce 2010 činil obrat výroby nábytku 14,5 milionu korun, v loňském roce to bylo 9,5 milionu korun. Nárůst zakázek byl až v posledním čtvrtletí, kdy odsouzení pracují v prodloužených směnách a v sobotu," řekla dnes ČTK mluvčí věznice Kamila Válková. Ve výrobě nábytku je dnes zapojeno pouze 20 vězňů, v minulosti jich bylo kolem tří desítek. "V současné době se připravuje větší zakázka v objemu zhruba třech milionů korun pro Úřad práce v Karlových Varech, začátek výroby je naplánován od 1. února 2012," uvedla mluvčí. Dodala, že vězni nyní pracují na drobnějších zakázkách pro soukromníky. Mezi významné zákazníky, kteří se na mírovskou věznici obracejí opakovaně, patří například ostravský krajský soud, Úřad pro ochranu hospodářské soutěže v Brně a brněnská městská policie. Nábytek mírovských vězňů využívají také soudci v Kladně, Českých Budějovicích nebo Úřad práce v Plzni. V mírovské věznici je zaměstnáno přes 60 procent vězňů. Nejvíce jich pracuje pro mohelnickou pobočku společnosti Siemens. Navíjejí elektromotory nebo brousí hliníkové odlitky. Vězni také přešívají oděvy zabavené celníky. Vedení věznice se podařilo zaměstnat i všech šest doživotních vězňů. Šijí hračky pro děti, tvoří je i nejznámější český vězeň Jiří Kajínek. Na Mírově si odpykává trest 401 vězňů, je to o 27 více, než je kapacita zařízení. Největší část z nich, 346, si trest odpykává v nejpřísnějším typu věznice se zvýšenou ostrahou, 47 v ostraze a osm v dozoru. Jsou mezi nimi tři desítky cizinců.~zak~odb
V Indii se pančovaným alkoholem otrávilo 16 lidí Dillí 1. ledna (ČTK) - Nejméně 16 lidí zemřelo v Indii o víkendu po požití podomácku vyrobené lihoviny. Dalších 24 chudých vesničanů je kvůli otravě tímto pančovaným alkoholem ošetřováno v nemocnici ve státě Ándhrapradéš, oznámila agentura AP. Sedm lidí zemřelo krátce po vypití ilegálně vyrobené lihoviny v sobotu a dalších devět skonalo v neděli, řekl indické agentuře PTI vysoký správní činitel Gaurav Uppal. Oběti byli podle něj chudí dělníci, kteří se snažili dostat k levnému alkoholu. Úmrtí po požití pančovaného alkoholu jsou v Indii častá, protože chudí Indové si nemohou dovolit kupovat originální alkohol. Levné alkoholické nápoje jsou zpravidla kvůli silnějšímu účinku "vylepšované" chemikáliemi, například pesticidy nebo metanolem. Požití piva "říznutého" velmi jedovatým ředidlem například způsobilo v polovině prosince hromadnou otravu ve východní Indii, kde konzumaci tohoto nápoje nepřežilo přes 160 osob. Každoročně zabíjí pančovaný alkohol v Indii více než tisícovku osob, v roce 2010 to bylo dokonce přes 1200 obětí. O rok dříve zemřelo v západní Indii po požití pančovaného piva přes 130 lidí.~zdr~ptr
Deník zahraničních událostí na 5. ledna ------------------------------------------------------------  Přehled zahraničních událostí Ekonomické aktuality jsou označeny ES, události ze světa zábavy a životního stylu MAG ------------------------------------------------------------  Všechny časy jsou uvedeny v SEČ (SELČ)   Madrid ES... Španělská vláda se bude zabývat návrhem dalších úsporných opatření, která mají snížit rozpočtový deficit.   Brusel (Belgie) ES... Vývoj průmyslových zakázek za říjen loňského roku v zemích Evropské unie.   Brusel (Belgie) ES... 11:00 Index výrobních cen za listopad loňského roku v zemích Evropské unie.   Praha (Francie) ..... Pracovní návštěva premiéra Petra Nečase. Pramen: tiskový odbor úřadu vlády, e-mail: tiskovy.odbor@vlada.cz, www.vlada.cz   Pretoria (JAR) ES... Výkonná ředitelka Mezinárodního měnového fondu (MMF) Christine Lagardeová zahájí návštěvu Jihoafrické republiky; do 7. ledna.   Džanaödzen (Kazachstán) ..... Do této chvíle má ve městě Džanaödzen platit mimořádný stav.   Budapešť (Maďarsko) ES... Vývoj nezaměstnanosti za září až listopad v Maďarsku.   New York (USA) ES... 14:15 Organizace ADP zveřejní zprávu o vývoji počtu pracovních míst v americkém soukromém sektoru za prosinec loňského roku.   Palm (USA) MAG.. Začíná mezinárodní filmový festival v Palm Springs.   St. Louis (USA) ES... Americká biotechnologická společnost Monsanto, která je největším světovým producentem osiv, zveřejní hospodářské výsledky za první čtvrtletí fiskálního roku.~den
Novým generálním ředitelem společnosti Hamé se stal Martin Štrupl Kunovice (Uherskohradišťsko) 5. ledna (ČTK) - Novým generálním ředitelem potravinářské společnosti Hamé sídlící v Kunovicích na Uherskohradišťsku se stal 2. ledna Martin Štrupl. Nahradil dosavadního jednatele a generálního ředitele Martina Jagoše. Štrupl v Hamé pracuje od roku 2004, od roku 2008 po prodeji společnosti novým vlastníkům byl ředitelem logistiky a distribuce Hamé Group a členem úzkého vedení firmy. Jagoš opustil pozici jednatele i generálního ředitele po dohodě s majiteli, informovala dnes společnost ČTK. Valná hromada firmy pak na post jednatele zvolila jednoho z vlastníků Daumantse Vitolse. Pětatřicetiletý Štrupl, který je absolventem Vysoké školy ekonomické v Praze a před působením v Hamé pracoval v koncernu Norske Skog, byl generálním ředitelem jmenován. Hamé je přední českou potravinářskou firmou vyrábějící trvanlivé i chlazené potraviny. Zaměstnává přes 2600 lidí v devíti výrobních závodech. Své výrobky distribuuje do více než 35 zemí světa. Výrobní dceřiné společnosti má mimo Česka i v Rusku a Rumunsku. Obchodní dceřiné společnosti Hamé působí také na Slovensku, v Maďarsku a na Ukrajině. Společnost se zabývá zpracováním masa, rajčatového protlaku, zeleniny a ovoce. Hamé vyrábí například paštiky, hotová jídla, konzervy, sterilovanou zeleninu, kečupy, omáčky, marmelády, kompoty, kojeneckou stravu a bagety. Své výrobky uvádí na trh pod značkami Hamé, Znojmia, Hamánek, Veselá Pastýřka, Otma, Hamé Lifestyle, Simply Fresh, Seliko či Apetit.~ptr~efm
Novou mluvčí Pozemkového fondu je Monika Machtová Praha 2. ledna (ČTK) - Novou tiskovou mluvčí Pozemkového fondu ČR je od ledna Monika Machtová (34). Ve funkci vystřídala Ivo Vysoudila. Fond o tom dnes informoval v tiskové zprávě. Machtová, která v posledních letech působila na manažerských pozicích ve dvou PR agenturách, vystudovala žurnalistiku a psychologii na Filozofické fakultě Univerzity Palackého v Olomouci. Kariéru v mediální oblasti začala jako novinářka a reportérka, později působila na tiskovém oddělení ministerstva vnitra. Pozemkový fond má koncem roku 2012 skončit a sloučit se s pozemkovými úřady. Do té doby má úřad zeštíhlit, a to včetně agendy. Nová instituce s názvem Státní pozemkový úřad má nejen spravovat a prodávat státní zemědělský majetek, což dnes dělá fond, ale také vykonávat veřejnou správu v oblasti pozemkových úprav a restitucí, které dnes vykonává soustava pozemkových úřadů. Ministerstvo zemědělství koncem prosince předložilo vládě zprávu, v níž kritizovalo nedostatečně rychlý průběh klíčové proměny fondu i plýtvání veřejnými prostředky.~zem
Na internetu v listopadu surfovalo rekordních 6,16 milionu Čechů Praha 3. ledna (ČTK) - Návštěvnost tuzemských internetových serverů se v listopadu druhý měsíc po sobě udržela nad hranicí šesti milionů uživatelů z ČR. Zároveň byla návštěva 6,16 milionu Čechů nejvyšší v historii. Celkový počet návštěvníků, včetně těch ze zahraničí, se zvýšil o necelé jedno procento na 8,62 milionu. Vyplývá to ze statistiky NetMonitor společnosti Mediaresearch. Internetoví uživatelé z Česka strávili v listopadu na internetu v průměru 26 hodin a 50 minut, během kterých zobrazili 7,75 miliardy webových stránek. Oproti říjnu se doba prodloužila o tři čtvrtě hodiny více času a uživatelé zobrazili o téměř tři procenta více stránek. Podle statistiky celkové návštěvnosti, včetně cizinců, měl nejvíce uživatelů Seznam, který navštívilo 5,6 milionu lidí. Následují zpravodajské Novinky s 3,93 milionu uživatelů a iDnes s 3,84 milionu návštěvníků. Seznam vedl i v průměrné denní návštěvnosti s 2,64 milionu uživatelů. Následují opět Novinky a iDnes. Největším provozovatelem internetových serverů byla skupina Seznam s 6,2 milionu návštěvníků. Následují Mafra se 3,9 milionu Allegro AddMarket, které s 3,5 milionu uživatelů předstihlo ImpressionMedia.~pit
Scorsese obdrží nejvýznamnější cenu britské filmové akademie Londýn 4. ledna (ČTK) - Britská akademie filmové a televizní tvorby se rozhodla udělit režisérovi Martinu Scorsesemu svou nejvýznamnější cenu Academy Fellowship za jeho výjimečný přínos kinematografii. Informovala o tom dnes agentura AP. Slavný Američan obdrží ocenění v únoru při slavnostním vyhlašování letošních prestižních britských filmových cen BAFTA. Devětašedesátiletý režisér filmů Taxikář, Zuřící býk, Letec, Casino, Kundun či Skrytá identita je inspirací pro všechny mladé režiséry ve světě, řekl k rozhodnutí akademie její předseda Tim Corrie. Scorsese prohlásil, že je velmi poctěn oceněním, které dříve obdržely osobnosti světové kinematografie jako například Charlie Chaplin, Alfred Hitchcock a Elizabeth Taylorová. Ceny BAFTA se považují za významný ukazatel toho, jaké snímky a osobnosti mají šanci získat některého z amerických filmových Oscarů. Slavnostní ceremoniál udílení BAFTA proběhne v Londýně 12. února a v Los Angeles se uskuteční vyhlášení Oscarů 26. února.~kul~mag~mix
Křížové kurzy hlavních světových měn-13:00 SEČ, 4.~bur~bup
Rozdělení výherních jistin Praha 1. ledna (ČTK) - V prvním tahu 52. týdne Sportky není v prvním ani ve druhém pořadí žádný výhra, ve třetím pořadí je 26 výher po 27.860 Kč, ve čtvrtém pořadí je 1565 výher po 617 Kč, v pátém pořadí je 30.552 výher po 105 Kč. Ve druhém tahu 52. týdne Sportky není v prvním pořadí žádná výhra, ve druhém pořadí jsou čtyři výhry po 100.606 Kč, ve třetím pořadí je 20 výher po 36.218 Kč, ve čtvrtém pořadí je 1528 výher po 632 Kč, v pátém pořadí je 28.847 výher po 111 Kč. V 52. týdnu Šance není v prvním pořadí žádná výhra, ve druhém pořadí jsou dvě výhry po 50.000 Kč, ve třetím pořadí je 19 výher po 5000 Kč, ve čtvrtém pořadí je 203 výher po 500 Kč, v pátém pořadí je 1996 výher po 50 Kč, v šestém pořadí je 20.146 výher po 20 Kč. V 52. týdnu Sazky není v prvním a druhém pořadí žádná výhra, ve třetím pořadí jsou čtyři výhry po 5948 Kč. V prvním pořadí Bonus 1 není žádná výhra, v prvním pořadí Bonus 2 není žádná výhra. Převod do dalšího losování: první tah Sportky - 8,953.779,90 Kč, druhý tah Sportky - 11,289.388,90 Kč, Šance - 655.230,00 Kč, Sazka - 364.781,70 Kč, Bonus - 22,990.698,20 Kč. Předpokládané částky na středeční losování v 1. týdnu jsou následující: SuperJackpot - 36,400.000 Kč, Sportka 1 - 10,500.000 Kč, Sportka 2 - 12,900.000,- Kč, Šance - 860.000 Kč. Předpokládané částky na první pořadí na nedělní losování v 1. týdnu jsou následující: Sazka - 400.000 Kč.~spo
EU gives 31 million crowns to Czech research projects Prague, Jan 5 (CTK) - The European Union has allocated 31 million crowns to a top-quality training of Czech scientists and international activities of research teams at the Academy of Sciences (AV) and a Brno-based university, AV has told CTK. The EU has supported researchers from the AV´s Institute of Scientific Instruments and the Electrotechnology Department of the Faculty of Electrical Engineering and Communication of the University of Technology in Brno. The institutes succeeded in the competition for European funds with the project Support for human resources and transfer of knowledge in the conditions of international cooperation of research teams. The EU subsidy is spread over three years. Thanks to the money, Vladislav Krzyzanek, a top Czech expert in electron microscopy, returned to Brno from Muenster, Germany, after 12 years, project manager Vilem Nedela said. The EU subsidy will also fund training workshops, guest stays of foreign scientists, support for researchers´ mobility and the establishment of cooperation with universities and the industrial sector. The institute has already cooperated with universities in Australia and Singapore, the Solartec producer of photovoltaic units and the Delong Instruments electronic equipment . The project authors expect Krzyzanek´s experience and contacts and support of visiting foreign experts to help improve the quality of research work, implement new research methods and extend research results on the basis of international cooperation. ($1=19.~eur
Policie v Los Angeles zadržela podezřelého v souvislosti s požáry Los Angeles (USA) 2. ledna (ČTK) - Policie v Los Angeles dnes zadržela muže, kterého podezřívá z desítek žhářských útoků ve městě. Podle serveru Los Angeles Times podezřelý muž pravděpodobně založil od noci na pátek až po dnešní časné ráno 55 požárů. S první vlnou žhářských útoků se losangeleští hasiči potýkali v noci na pátek, kdy museli hasit 19 ohňů. Ve většině případů žhář podpálil auta v podzemních garážích nebo před domem, plameny pak kromě vozidel poničily i několik domů. O dalších nocích žhářské útoky pokračovaly. Ještě dnes nad ránem museli hasiči vyjíždět k 12 požárům. Policie vypsala odměnu 60.000 dolarů (1,2 milionu korun) za informace vedoucí k zadržení žháře. Zveřejnila také popis muže, kterého v blízkosti jednoho z požárů zachytila bezpečnostní kamera. Člověk zadržený dnes časně ráno podle Los Angeles Times odpovídal popisu hledaného člověka ze záběrů; policisté ale proti němu zatím nevznesli žádné obvinění.~zak
Meridianspa nesouhlasí s výpovědí z ostrova Štvanice Praha 2. ledna (ČTK) - Společnost Meridianspa nesouhlasí s výpovědí na pronájem ostrova Štvanice, kterou od Prahy obdržela. Krok Prahy podle právníků firmy není v souladu se smlouvou, řekl ČTK zástupce Meridiaspa Martin Kodeš. Nesouhlas společnost městu poslala oficiálně a požaduje schůzku. V případě nedohody hrozí Praze soudem. Praha již na ostrově připravuje slíbené zimní kluziště, otevřeno má být v polovině ledna. O výpovědi smlouvy, která byla uzavřena na téměř 90 let, rada hlavního města rozhodla v listopadu. Meridianspa s tím nesouhlasí. "Podle našich právníků kroky města nejsou v souladu se smlouvou," řekl Kodeš. Praze firma navrhuje další jednání právníků. Pokud by schůzky nevedly k žádnému výsledku, spor by se musel řešit přes soudem, dodal Kodeš. Radní Aleksandra Udženija (ODS), která má záležitost na starosti, zatím dopis nedostala. Město se podle ní schůzce právníků bránit nebude, převratný výsledek ale od ní nečeká. "Pokud s tím Meridianspa chtěla něco dělat, mohla už dávno," podotkla Udženija. Smlouvu hlavní město s Meridianspa uzavřelo před více než deseti lety, a to na 88 let. Firma měla ostrov regenerovat, s pracemi ale ještě nezačala. Bránily jí v tom také soudní spory o pronájem zimního stadionu mezi městem a jiným soukromníkem. Památkově chráněný zimní stadion za posledních několik let velmi zchátral, na začátku roku se v něm propadla střecha. Poté byl uzavřen a v květnu zbourán, což vyvolalo silnou kritiku. Vedení města se následně rozhodlo, že ostrov opraví samo. Praha chce na místě stadionu postavit venkovní kluziště. Magistrát již uzavřel smlouvu se společností, která jej vybuduje. Zprovozněno by mělo být po polovině ledna, řekla Udženija. "Nyní probíhají terénní úpravy. Kluziště bude mít rozměry 15 krát 30 metrů," dodala radní.~pol~pod~kul~spo~prg
Dobeš má dnes začít vysvětlovat problémy s čerpáním eurofondů Praha 2. ledna (ČTK) - Ministr školství Josef Dobeš (VV) by měl dnes osvětlit potíže svého úřadu s čerpáním peněz z evropských fondů. Prozatím pouze formou tiskového prohlášení. Tiskovou konferenci svolal až na středu, řekl ČTK v pátek Dobešův tajemník Václav Koukolíček. Ministerstvo ve čtvrtek uvedlo, že audit Evropské komise zjistil chyby v zadávání veřejných zakázek v programu Vzdělávání pro konkurenceschopnost. Podle náměstka ministra pro evropské záležitosti Michala Zaorálka tak zřejmě bude dočasně pozastaveno čerpání dotací z tohoto programu. Z něj může ČR čerpat až 53 miliard korun. Ministerstvo školství je kvůli nedostatečnému čerpání prostředků z fondů EU dlouhodobě terčem kritiky. Dobeše kvůli evropským dotacím ostře kritizuje koaliční TOP 09 i opoziční ČSSD. Podle předsedy poslanců TOP 09 a STAN Petra Gazdíka by Dobeš měl vyvodit osobní odpovědnost z nynějších potíží i své personální politiky. Ministra, kterého kvůli tomu čeká i schůzka s premiérem a předsedou ODS Petrem Nečasem, se zastali jeho spolustraníci.~sko~for~pol~pod~fin~eur
Policie v New Yorku zatkla 68 demonstrantů z Okupujte Wall Street New York 1. ledna (ČTK) - Newyorská policie dnes zatkla desítky protestujících z hnutí Okupujte Wall Street poté, co demonstranti těsně před novoroční půlnocí strhli zátarasy kolem Zuccottiho parku v centru největšího amerického města. Oznámily to podle agentury AP tamní úřady. Policie uvedla, že během potyček bylo zatčeno 68 lidí. Nejméně jedna osoba byla obviněna z napadení policisty, jenž utrpěl řezné rány na ruce. Dále padla obvinění jako neoprávněné vniknutí na cizí pozemek, narušování veřejného pořádku a ohrožování bezpečnosti druhých osob. Někteří protestující už byli propuštěni. Další podrobnosti dnes nebyly známy. Jeden z protestujících Jason Amadi řekl, že byl zasažen pepřovým sprejem, když se policie pokoušela zabránit davu asi 500 demonstrantů ve stržení zátarasů. Amadi uvedl, že dav nakupil součásti bariér v centru parku na hromadu. Demonstranti na ni vylezli, skandovali a zpívali. Činnost hnutí Okupujte Wall Street kulminovala ve velkých amerických městech v průběhu letošního podzimu, ale ještě zcela neutichla. Hnutí vzniklo letos v září právě v New Yorku a postupně se rozšířilo do dalších měst. V jejich parcích nebo na náměstích vyrostly stanové tábory stoupenců hnutí, pořádkové síly je ale pak začaly likvidovat. Členové hnutí tvrdí, že zastupují 99 procent amerických občanů a brání je proti procentu nejbohatších. Kritizují nedostatečnou solidaritu bohatých s chudými a žádají větší zdanění bohatých.~pol~sop~mak
Odpor vůči euru v Dánsku rekordní, proti němu už i podnikatelé Praha 3. ledna (ČTK) - Odpor proti přijetí eura v Dánsku dosáhl na konci roku pod dojmem zhoršování dluhové krize eurozóny rekordní výše. Proti němu se vedle více než 70 procent celé veřejnosti staví už i nadpoloviční většina firemních šéfů, kteří byli dosud vždy pro opuštění dánské koruny a zavedení euroměny. Napsal to dnes dánský list Borsen. Dánsko se tento týden ujalo předsednictví Evropské unie a jeho premiérka Helle Thorningová-Schmidtová za svůj hlavní úkol označila záchranu eura. Sami Dánové už ale euro ve dvou referendech odmítli. Průzkum institutu Greens ukázal, že proti přijetí eura se vyslovilo 55 procent ze 760 dotázaných firemních šéfů. "Poprvé byla proti zavedení eura v Dánsku většina nejvyšších manažerů. Většina proti dánskému přistoupení je tak už mezi obyvatelstvem i mezi podnikateli," napsal list. Prosincový průzkum dánského statistického úřadu ukázal, že proti přijetí eura je 70,8 procenta Dánů a pro jen 26,7 procenta. To je dosud rekordní rozdíl mezi tábory "ne" a "ano". Podobně odmítaví k euru jako Dánové jsou Češi. V červnovém šetření Centra pro výzkum veřejného mínění (CVVM) se proti zavedení eura v ČR vyslovilo 68 procent dotázaných, pro přijetí byla jen pětina lidí. Podle říjnového průzkumu Hospodářské komory je také už více než polovina českých firem proti přijetí eura a evropskou měnu by naopak chtěla jen necelá třetina společností.~mak~bur~bup~sop~eur
V NHL se dnes hraje zápas pod širým nebem, poprvé i s Jágrem Filadelfie 2. ledna (ČTK) - Sedmý zápas pod širým nebem dnes nabídne fanouškům zámořská NHL a poprvé se v něm představí také největší česká hvězda Jaromír Jágr. Pro nejproduktivnějšího Evropana v historii slavné soutěže bude utkání Winter Classic o to zajímavější, že Flyers přivítají na stadionu baseballistů Phillies před 47 tisíci diváků jeho bývalý klub New York Rangers. Na neobyčejný zápas proti diviznímu rivalovi se může těšit i další český útočník Jakub Voráček. Utkání mělo původně začít v 19:00 SEČ, ale vedení soutěže den před zápasem po konzultaci s meteorology posunulo úvodní buly o dvě hodiny na 21:00 SEČ. Duel vysílá přímým přenosem Nova Sport. Philadelphia už hrála Winter Classic před dvěma roky v Bostonu. Zápas, v kterém Flyers ve Fenway Park před 38.112 fanoušky podlehli 1:2 v prodloužení, pamatuje sedm hráčů ze současného kádru. Celkem hrálo venkovní zápas v NHL devět hokejistů Flyers, zatímco Rangers mají v mužstvu jen dva zástupce s takovou zkušeností: Mikea Ruppa a Erika Christensena.~spo
Izraelský ministr zahraničí bude vyslechnut kvůli podvodům Jeruzalém 3. ledna (ČTK) - Izraelský ministr zahraničí Avigdor Lieberman podstoupí v polovině ledna výslech před generálním prokurátorem. Tento kontroverzní politik je podezřelý z podvodných finančních operací a policie v dubnu doporučila zahájit jeho trestní stíhání. S odvoláním na dnešní sdělení mluvčího ministerstva spravedlnosti to oznámila agentura AFP. Liebermanovi hrozí obvinění z praní špinavých peněz, ze zneužití důvěry, ze zastrašování svědka a z podvodu. V případě, že by byl usvědčen, mohl by skončit ve vězení i na deset let.   Šéf izraelské diplomacie a vůdce krajně nacionalistické strany Izrael je náš domov předstoupí 17. a 18. ledna před generálního prokurátora Jehudu Weinsteina a bude moci při tomto slyšení přednést svou obhajobu. Weinstein poté definitivně rozhodne, zda vznese proti Liebermanovi obžalobu. Weinstein už v dubnu Liebermana informoval, že zvažuje jeho obvinění. Tím, že Lieberman na slyšení u prokurátora přistoupil, nemusel dosud odejít z vlády a může se ještě obžalobě vyhnout. Policie se domnívá, že Lieberman přijal od podnikatelů "několik milionů dolarů" jako úplatek v letech 2001 až 2008, kdy byl poslancem a zastával řadu vládních postů. Peníze pak byly údajně "proprány" přes bankovní konta a fiktivní zámořské společnosti. Lieberman je původem z Moldavska a v Izraeli žije od roku 1978. Dvanáct let stojí v čele strany ruských přistěhovalců Izrael je náš domov. Je znám svými okázalými prohlášeními a ostrými protiarabskými výpady. Kvůli korupci je Lieberman vyšetřován už několik let. Veškerá obvinění odmítá a prohlašuje, že jsou dílem jeho politických nepřátel. Lieberman slíbil, že bude-li obžalován, odstoupí. Jeho strana, zastoupená ve 120členném parlamentu 15 poslanci, je jedním z pilířů vládnoucí pravicové koalice v Izraeli.~for~pol~zak
Turkmenský prezident oficiálně předložil kandidaturu pro volby Ašgabat 4. ledna (ČTK) - Dosavadní turkmenský prezident Gurbanguli Berdymuhamedov oficiálně předložil svou kandidaturu pro volby hlavy státu, které se uskuteční 12. února. Informovala o tom dnes agentura AFP s odvoláním na volební komisi. "Úřadující prezident byl zaregistrován jako kandidát" pro prezidentské volby, uvedla komise ve svém prohlášení. Turkmenská státní televize odvysílala záběry Berdymuhamedova, který stojí v čele země od roku 2007, jak opouští prezidentský palác a jde předložit svou kandidaturu. Kromě Berdymuhamedova se o prezidentský post uchází ještě dalších sedm kandidátů, jejich šance na vítězství jsou ale mizivé. Berdymuhamedov byl zvolen prezidentem dva měsíce po náhlé smrti autoritářského a výstředního diktátora Saparmurata Nijazova. Hlava státu se v této surovinově bohaté středoasijské zemi volí na pět let a zastává zároveň funkci ministerského předsedy. Na počátku své vlády Berdymuhamedov podnikl několik kroků k uvolnění tuhého autoritářského režimu, ale postupně převzal diktátorské praktiky svého předchůdce.~for~pol
Na Žižkově našli mrtvou ženu, zřejmě byla zavražděna Praha 5. ledna (ČTK) - V lese u Osikové ulice v Praze 3 byla dnes dopoledne nalezena mrtvá žena. Mluvčí pražské policie Tomáš Hulan ČTK řekl, že byla nejspíš zavražděna. Tělo, které podle policie patří asi čtyřicetileté ženě, se našlo krátce po 10:00. "Lékař konstatoval, že k úmrtí došlo s největší pravděpodobností cizím zaviněním," řekl Hulan. Víc prý prozradí až nařízená soudní pitva.~zak~prg
ŘSD podalo trestní oznámení kvůli převodům pozemků v Ruzyni Praha 2. ledna (ČTK) - Ředitelství silnic a dálnic (ŘSD) podalo trestní oznámení kvůli výstavbě pražského okruhu. Týká převodu pozemků v okolí Ruzyně. Do údajně nevýhodných transakcí byla prý zapojena i část bývalého vedení Ředitelství dálnic (ŘSD), mezi které patří například nedávno obviněný bývalý ředitel ŘSD Petr Laušman a také exmanažer Michal Hala. Podezřelí jsou však i další lidé. Na tiskové konferenci to dnes řekl ministr dopravy Pavel Dobeš. Škoda je odhadována mezi 30 až 40 miliony korun. Podán byl také podnět k prošetření týkající se stavby dálnice D47 v úseku Rudná Hrušov, kde se zkoumají další vzniklé problémy. Na stavbu dálnice prý byla použita méně kvalitní struska. Dálnice se vlní a musí na ní být snížená rychlost. Mohla prý být způsobena škoda až několik set milionů korun. V prosinci poslal soud do vazby dva bývalé manažery a někdejšího právníka Roberta Wolfa ŘSD, které protikorupční policie obvinila kvůli údajně nevýhodným pronájmům pozemků ze strany ŘSD na dálnicích D47 a D5. Jedním z obviněných je Laušman a dalším bývalý výkonný ředitel ŘSD Hala. Dva exmanažery policisté stíhají pro přijímání úplatku a také pro porušování povinnosti při správě cizího majetku. Bývalého právníka pouze pro druhý z trestných činů.~sta~dpr~zak
Bývalý vítěz Turné Jacobsen se vrací ke skokům Innsbruck (Rakousko) 4. ledna (ČTK) - Bývalý vítěz Turné čtyř můstků Anders Jacobsen plánuje návrat ke skokům na lyžích. Šestadvacetiletý Nor ukončil kariéru před touto sezonou kvůli nedostatku motivace. Nyní ale oznámil, že bude začátkem února na domácím šampionátu obhajovat loňský titul. "Mým cílem je vyhrát," uvedl Jacobsen, jenž ovládl Turné čtyř můstků v roce 2007. Vítěz šesti závodů Světového poháru myslí na to, že se představí koncem února na mistrovství světa v letech na domácí půdě ve Vikersundu. "Samozřejmě mě to láká. Ale abych se dostal do týmu, musím vyhrát norské mistrovství," řekl pětinásobný medailista z mistrovství světa a majitel olympijského bronzu z Vancouveru v soutěži družstev.~spo
O fotbalistu Jandu usilují turecké kluby, zájem je i z Anglie Praha 5. ledna (ČTK) - O fotbalistu Petra Jandu, kterému po podzimní části sezony skončila smlouva v pražské Slavii, usiluje několik tureckých prvoligových klubů. Záložníka, který dnes slaví 25. narozeniny, by rád do svých řad přivedl Bursaspor a ozvaly se i slavné istanbulské kluby Besiktas s Galatasarayem. Zájem o Jandu je také v Anglii. "V nejpokročilejší fázi jsou momentálně jednání v Turecku, v podstatě jednáme s více kluby," řekl ČTK Josef Vejmelka z agentury All Stars Team, který hráče zastupuje. Nejlepší podzimní střelec Slavie měl podle něj do Turecka namířeno už na konci prosince. "Těsně před Vánoci jsme navštívili zápas Gaziantepspor - Bursaspor a jednali jsme už o podmínkách smlouvy, ale nakonec to nedopadlo. Jednání s Bursasporem však neskončila. Zájem projevil i Besiktas a k takovému prvnímu oťukávání došlo s Galatasarayem," uvedl Vejmelka. V Besiktasi už působí jiný Čech reprezentant Tomáš Sivok, v Galatasarayi pak hraje dvojice legionářů - útočník Milan Baroš a obránce Tomáš Ujfaluši. Vejmelka věří, že o Jandově dalším angažmá bude rozhodnuto do začátku příštího týdne. "Mysleli jsme, že bude jasno do konce roku. Zbytečně se to táhne," řekl Vejmelka. "V úvahu připadají i další možnosti, možné je například něco z Anglie. Ale nic ještě není definitivní," dodal.~spo
Změny u sociálních dávek nadělaly v Ústeckém kraji mírné problémy Ústí nad Labem 2. ledna (ČTK) - Změny ve vyplácení dávek spojené se sociální reformou nadělaly na úřadech práce v Ústeckém kraji, který trpí nejvyšší nezaměstnaností v Česku, jen drobné problémy. Podle vedení jednotlivých pracovišť se situace vyvíjela nad očekávání dobře. Agendu spojenou se sociálními dávkami dnes poprvé vyřizovaly úřady práce, které ji přebraly od městských úřadů. Největší nápor čekají úřady práce okolo 12. ledna, kdy se bude vyplácet většina dávek. Lidé z poboček přiznávají, že se prvního pracovního dne v novém roce obávali. "Měli jsme takové echo, že bychom mohli mít najednou v agendě dalších 4500 lidí a že v budově nebude k hnutí," řekla vedoucí oddělení zaměstnanosti pobočky v Teplicích Anna Kočová. Změny prý určité problémy nadělaly, ale jen do úrovně běžného stěhování. "Myslím, že to zvládáme dobře, je tam sice určitý pracovní chaos, ale odpovídá to tomu, když si pracovník najednou přestěhuje všechny věci," dodala. Problémy nehlásí ani pracoviště v Lounech, kde za den vyřídili v souvislosti s dávkami požadavky asi stovky lidí. Úřady mají v pondělí zpravidla otevřeno až do 17:00. Zatěžkávací zkouška se ale očekává až okolo 12. ledna, kdy budou úřady vyplácet většinu dávek. "Uvidíme, co ukážou další dny, ale myslím, že úřady to kapacitně zvládnou. Kompetence se jen rozdělily jinak, aby byly procesy jednodušší a odstranila se zbytečná práce," řekl ČTK ředitel ústeckého pracoviště Radim Gabriel. Počty lidí, které má teď jeho úřad v agendě, odhaduje na řádově desetitisíce. "Lidí někde přibylo, zejména organizace zdravotně postižených nám nahnaly spoustu lidí do kanceláří už první den, ale dopředu jsme se na to nachystali a zatím to funguje," dodal.~sop
Květiny pro Havla dnes doplují do Děčína, tam skončí v řece Ústí nad Labem 2. ledna (ČTK) - Květiny, které lidé přinesli jako poslední rozloučení s Václavem Havlem, dnes dopoledne doplují na lodi do Děčína. Posádka je pak nasype do řeky, čímž se symbolicky rozloučí se zesnulým prezidentem. Třetí den plavby urazí remorkér s nákladním člunem cestu z Ústí nad Labem do Děčína, na palubě doprovodné výletní lodi se může plavby zúčastnit i veřejnost, řekl ČTK její kapitán. Loď Lužnice a nákladní člun vyrazily z Prahy před dvěma dny, první noc kotvily v Mělníku. Do Ústí připluly na Nový rok v podvečer, očekávalo je tam na nábřeží kolem 300 lidí. Havel zemřel v neděli 18. prosince na své chalupě na Hrádečku, kde v posledních měsících pobýval. Rakev s jeho ostatky pak byla dva dny vystavena v duchovním centru Pražská křižovatka a později ve Vladislavském sále Pražského hradu. Desetitisíce lidí přicházely na tato místa uctít Havlovu památku. Mnozí z nich přinášeli květiny.~for~pol~pod
Macheda odchází z Manchesteru na hostování do Queens Parku Londýn 2. ledna (ČTK) - Italský fotbalista Federico Macheda odchází z Manchesteru United do Queens Parku Rangers. Dvacetiletý útočník bude v 17. týmu anglické ligy podle agentury Reuters hostovat do konce sezony. Macheda v této sezoně za United nastoupil k pouhým šesti zápasům a dal jednu branku. Omezený prostor v týmu úřadujícího anglického mistra dostával i v minulém ročníku, kdy hostoval v Sampdorii Janov. Macheda přišel do Manchesteru v roce 2007 z Lazia Řím. O dva roky později prožil skvělý debut v prvním týmu United, kdy v prvních dvou zápasech vstřelil dvě branky.~spo
Výsledky mistrovství světa v ledním hokeji hráček do 18 let Mistrovství světa v ledním hokeji hráček do 18 let: Skupina A (Zlín): ČR - Rusko 2:0 (0:0, 0:0, 2:0) Branky: 43. Vanišová, 58. Chmelová. Švédsko - USA 0:7 (0:3, 0:0, 0:4). Tabulka:   Skupina B (Přerov): Finsko - Švýcarsko 3:5 (2:1, 1:4, 0:0), Německo - Kanada 0:6 (0:1, 0:1, 0:4). Tabulka:   1.	USA	2	2	0	0	0	15:0	6	2.	ČR	2	1	0	0	1	3:4	3	3.	Švédsko	2	1	0	0	1	4:8	3	4.	Rusko	2	0	0	0	2	0:10	0	1.	Kanada	2	2	0	0	0	19:1	6	2.	Finsko	2	1	0	0	1	6:5	3	3.	Švýcarsko	2	1	0	0	1	6:16	3	4.~spo
Klaus a Nečas se sejdou při novoročním obědě Lány (Kladensko)/Praha 2. ledna (ČTK) - Prezident Václav Klaus a premiér Petr Nečas se dnes sejdou na zámku v Lánech na Kladensku. Tradičně spolu se svými manželkami zasednou k novoročnímu obědu. K tématům rozhovoru patří mimo jiné plány v začínajícím roce včetně koordinace zahraničních cest. Loni Klaus v novoročním projevu podpořil Nečasovu koaliční vládu a vyjádřil i podporu reformám, které před ní stojí. Koncem roku už byl ale ke kabinetu kritičtější. Vláda, která prodělala už sedm ministerských výměn, se ukázala být podle něho slabší a méně výkonná, než jak to vypadalo na podzim roku 2010. "Oslabovaly ji vnitrokoaliční spory, prokázané či neprokázané aféry," uvedl před měsícem prezident. Letos prezident v projevu na Nový rok zdůrazňoval potřebnost pokračovat v reformách politického, ekonomického a sociálního systému. Upozornil ale také na špatnou společenskou atmosféru v zemi a kritizoval různé nátlakové skupiny.~for~pol~pod
IKEA Česká republika, s.r.o. PROTEXT: IKEA vyměňuje bezpečnostní pás k dětské vysoké židli ANTILOP Praha 5. ledna (PROTEXT) - IKEA žádá zákazníky, kteří vlastní dětskou vysokou židli ANTILOP od dodavatele s číslem 17389 a s datem výroby 0607-0911 (první dvojčíslí označuje rok, druhé týden), aby neprodleně kontaktovali oddělení služeb zákazníkům. Bezpečnostní pás vysoké židle se může při použití neočekávaně otevřít, čímž vzniká nebezpečí pádu dítěte. IKEA obdržela osm hlášení o náhodném rozepnutí pásu, přičemž ve třech případech došlo při pádu dítěte ze stoličky k drobným úrazům. Výměna pásu se týká pouze dětských vysokých židlí ANTILOP od dodavatele číslo 17389, s datem výroby 0607-0911 (první dvojčíslí označuje rok, druhé týden). Číslo dodavatele a datum výroby je uvedeno na spodní straně sedáku. IKEA proto žádá zákazníky, kteří vlastní dětskou vysokou židli ANTILOP, aby si zkontrolovali číslo dodavatele a datum výroby. Pokud zjistíte, že máte výrobek s číslem dodavatele 17389 a datem výroby 0607-0911 (první dvojčíslí označuje rok, druhé týden), obraťte se prosím na oddělení služeb zákazníkům v obchodním domě IKEA nebo zákaznickou linku IKEA, tel: 251 610 110, a bezpečnostní pás vám zdarma vyměníme.   Žádných dalších vysokých židlí se tato výměna netýká.   IKEA se omlouvá za veškeré nepříjemnosti, které vám tato situace může způsobit.   Více informací pro zákazníky na telefonních číslech: IKEA Praha Zličín - tel. 251 610 110 IKEA Praha Černý Most - tel. 251 610 110 IKEA Brno - tel. 543 539 111 IKEA Ostrava - tel. 596 783 462   Kontakt: Petr Chadraba PR manager, tiskový mluvčí 234 510 219 
             ČTK ke zprávě vydává obrazovou přílohu, která je k dispozici na adrese      Upozorňujeme odběratele, že materiály označené značkou PROTEXT nejsou součástí zpravodajského servisu ČTK a nelze je publikovat pod její značkou. Jde o komerční sdělení zadavatele, který je ve zprávě označen a který za ně nese plnou odpovědnost.~obo~efm
Dosluhující španělská elektrárna možná zůstane v provozu déle Madrid 2. ledna (ČTK) - Dosluhující jaderná elektrárna Santa María de Garoňa, která stojí u španělského města Burgos, možná zůstane v provozu i po roce 2013. Tamní list El Mundo napsal, že nová vláda pravého středu je nakloněna tomu, aby se elektrárna zatím nezavírala. Činnost zařízení měla být ukončena v roce 2009, předchozí socialistická vláda nicméně rozhodla o prodloužení provozu do roku 2013. Ochráncům životního prostředí se dosavadní postoj úřadů nelíbí. Madrid by podle nich měl držet krok se zeměmi jako je Německo, které se v reakci na havárii jaderné elektrárny v japonské Fukušimě jaderné energetiky úplně zřeklo. Jaderné elektrárny tak postupně všechny odstaví. Předchozí španělský premiér José Zapatero v roce 2009 nařídil, aby se elektrárna Garoňa zavřela až v roce 2013. Už to by přitom znamenalo, že by byla v provozu o dva roky déle, než bývá zvykem. U jaderných elektráren se zpravidla počítá s životností 40 let a Garoňa byla uvedena do provozu už na konci roku 1970. Zapatero o prodloužení provozu elektrárny rozhodl poté, co Rada pro jadernou bezpečnost oznámila, že zařízení je schopné bezpečného provozu až do roku 2019. Nová vláda ale zdůrazňuje, že konečné rozhodnutí o případném prodloužení životnosti elektrárny zatím nepadlo. Španělsko má celkem osm jaderných elektráren, které mají maximální kapacitu 7700 megawattů a na celkové produkci elektřiny ve Španělsku se podle agentury Reuters podílejí zhruba z 21 procent. Kapacita elektrárny Garoňa, kterou vlastní španělské energetické skupiny Iberdrola a Endesa, činí kolem 460 megawattů. To je méně než jedno procento z celkové kapacity produkce elektřiny ve Španělsku. Pokud tedy bude odstavena, žádné problémy by to nemělo způsobit. Garoňa je nestarší jadernou elektrárnou ve Španělsku. Zbývajících sedm teoreticky může být v provozu ještě minimálně deset let. Španělští voliči jsou obecně proti jaderné energetice, žádné nové jaderné elektrárny nejsou tedy v plánu. Provoz jaderných elektráren bývá ziskový, což byl také jeden z důvodů, kterým socialisté argumentovali ve své předvolební kampani, byť v ní nakonec neuspěli.~ene
I letošní smrk ze Staroměstského náměstí skončí v pražské zoo Praha 4. ledna (ČTK) - Zubři, losi, sloni a papoušci ara dostanou ve čtvrtek k svačině větvičky z vánočního stromu, který zdobil Staroměstské náměstí. "Zvířata si dají nejen větve z tohoto dvacetimetrového smrku, ale také vánoční stromky, které zůstaly prodejcům ve skladech," řekla ČTK o tradici mluvčí zahrady Stáňa Seďová. Darované stromky poslouží v zahradě nejen jako krmení, ale i jako podestýlka. Smlsnou si na nich hlavně sloni, pro které jsou jehličnany vítaným zpestřením jídelníčku. Vánoční stromky z domácností kvůli možným nebezpečným zbytkům na větvích zahrada nepřímá, je ale velmi vděčná za krmivo, které návštěvníci a přátelé zahrady nanosili pro zvířata během svátků. "Během vánočního týdne našim zvířatům přinesli 1750 kilogramů potravin, z toho jen na Štědrý den 1200 kilogramů. Z více než dvou třetin šlo o ovoce a zeleninu," ohodnotil štědrou vánoční nadílku ředitel zoo Miroslav Bobek s poděkováním návštěvníkům. Potravinové dary zvířata dostávají průběžně, jak se živí vánočními stromky, mohou ale lidé vidět ve čtvrtek dopoledne. Krmení začne v 9:30 u zubrů, po půlhodinách pak budou následovat losi, sloni a papoušci.~mag~mix~ekl
Výsledky World Hockey Challenge hokejistů do 17 let World Hockey Challenge hokejistů do 17 let v Kanadě: Finále: Rusko - USA 7:4 (0:1, 3:1, 4:2). O 3. místo: Švédsko - Výběr Kanady Ontario 2:5 (0:0, 2:1, 0:4).~spo
Oprava centra Mohelnice začne v dubnu, cena se snížila na 28 mil. Mohelnice (Šumpersko) 4. ledna (ČTK) - V Mohelnici na Šumpersku zahájí počátkem dubna revitalizaci historického centra města. Kromě náměstí Svobody se stavebníci pustí i do oprav přilehlých ulic. Ve veřejné soutěži se městu podařilo snížit celkové náklady z plánovaných 44,5 milionu na 28,3 milionu korun. Zastupitelé uvolnili z rezervy rozpočtu 14,8 milionu, celkem 58 procent nákladů pokryje dotace z Regionálního operačního programu, řekl dnes ČTK starosta Aleš Miketa (VV). "Máme již podepsané smlouvy se zhotovitelem a pokud nám bude přát počasí, práce zahájíme 1. dubna. Revitalizace historického centra by měla být dokončena letos v říjnu či listopadu. Podařilo se nám vysoutěžit výrazně nižší cenu, vyplatila se nám dobrá příprava a nahrála nám i situace na stavebním trhu," uvedl starosta. Podle něj město původně zvažovalo, že si na opravy vezme úvěr 20 milionů korun. Nakonec ale radnice našla peníze ve vlastních rezervách. Město vyčlenilo peníze i na případné vícepráce, které mohou vzniknout v souvislosti s možnými archeologickými nálezy. Revitalizace obsáhne celkovou úpravu povrchu náměstí Svobody, chodníků a infrastruktury. Dotkne se i ulice S. K. Neumanna a částí Olomoucké a Třebovské ulice. Projekt počítá i s novým mobiliářem včetně zeleně, laviček a zázemím pro případné trhy. Stavební práce s sebou přinesou i dopravní omezení, radnice o nich bude předem informovat. O potřebě obnovy historického centra se ve městě hovoří několik let. Revitalizaci městské památkové zóny v Mohelnici plánovali už v roce 2007. Tehdy náklady odhadovali na 80 až 100 milionů korun.~sta~pol~pod
Na výměnu kotlů v Moravskoslezském kraji je připraveno 20 milionů Ostrava 2. ledna (ČTK) - Dvacet milionů korun je připraveno v programu Moravskoslezského kraje a ministerstva životního prostředí na dotace pro obyvatele, kteří své staré ručně plněné kotle na tuhá paliva vymění za nové nízkoemisní automatické. Pro každý kotel lze získat dotaci až 60.000 korun. Program platí od 1. ledna, lidé ale mohou o dotace žádat, až úřad vyhlásí výzvu. To bude někdy v prvním čtvrtletí, uvádějí internetové stránky krajského úřadu verejna-sprava.kr-moravskoslezsky.cz. Výměna kotlů má v kraji přispět ke zlepšení ovzduší, které patří k nejznečištěnějším v zemi i v Evropě. "Program platí od 1. ledna, aby lidé měli čas připravit se. Podmínky pro získání dotace už jsou přesně dány a schváleny. Jakmile bude vyhlášena výzva, lidé se hned mohou hlásit," řekla ČTK mluvčí krajského úřadu Šárka Vlčková. Mezi podmínky například patří, že žadatel nesmí mít dluhy u finančního úřadu a správy sociálního zabezpečení, starý kotel zlikviduje a také se zaváže, že umožní kontrolu provozu nového kotle. Úřady očekávají, že program povede ke snížení emisí z domácích topenišť o desítky tun ročně. "Je nám zřejmé, že ekologizace vytápění rodinných domů přechodem na jiný druh paliva v dnešní době neustále rostoucích životních nákladů není pro velkou část obyvatelstva kraje vůbec akceptovatelná. V našem kraji je uhlí jako palivo vnímáno jako více než tradiční a bezpečný zdroj energie a lidé jej nadále chtějí využívat. Dotační program míří přesně k této části obyvatelstva," uvedl hejtmanův náměstek Miroslav Novák (ČSSD). Ministr životního prostředí Tomáš Chalupa (ODS) už dříve sdělil, že úřady jsou připraveny do budoucna objem dotací až zdesetinásobit. "Současným pilotním programem si chceme ověřit, jestli bude o dotace mezi obyvateli Moravskoslezského kraje zájem. Osobně věřím, že zájem bude," uvedl Chalupa. Na znečištění ovzduší v kraji se podílí průmysl, domácí kotle i doprava. Lokální topeniště se na celkových krajských emisích prachu podílejí bezmála třetinou, uvedl náměstek Novák. Ministr Chalupa loni představil akční plán, jehož cílem je vzduch v kraji zlepšit. Plán se týká všech zdrojů znečištění, včetně emisí z Polska. Problém lokálních topenišť bude podle Chalupy asi nejsložitější, ministr ho chce řešit kombinací motivování domkařů a vysvětlovací kampaně.~ekl~pol~pod
Loňský rok byl prý v Austrálii jedním z nejdeštivějších  Sydney 5. ledna (ČTK) - Rok 2011 byl v Austrálii třetím nejdeštivějším od začátku provádění záznamů v roce 1900. Podle agentury DPA to ve středu oznámil australský meteorologický ústav. Na vině je podle něj klimatický jev La Niňa, který souvisí s výkyvy počasí. Austrálie v letech 2010 - 2011 zaznamenala intenzivní působení tohoto jevu, který se znovu slaběji ozval koncem loňského roku. V letech 2010 a 2011 prý dohromady spadlo nejvíce srážek za poslední skoro tři desítky let. "Sled dvou epizod La Niňa vedl k tomu, že celkový úhrn srážek za dva roky byl 1402 milimetrů, což je druhé nejvyšší číslo od let 1973-1974," kdy spadlo 1407 milimetrů, uvedl podle agentury AFP úřad. Jev La Niňa podle meteorologů stál za loňskými ohromnými povodněmi, kdy po přívalových deštích zmizela pod vodou velká část východní Austrálie. Záplavy připravily o život na 30 lidí a paralyzovaly třetí největší australské město Brisbane.~met~ekl
Kurzy eura-13:33, 3.~bur~bup
Na konci Revoluční ulice by mohl stát dům od autorů paláce Euro Praha 4. ledna (ČTK) - Povolení od pražských památkářů už dostala stavba domu na konci Revoluční ulice u Štefánikova mostu. ČTK to dnes řekl ředitel městského památkového odboru Jan Kněžínek. "Byl to dlouhý, dvouletý proces," uvedl. Podle něj jde v případě projektu o "novou a tvůrčí architekturu". "Jsem toho názoru, že to je to, co je v Praze potřeba," dodal. Kdy by mohla objemná stavba navrhovaná ateliérem DaM skutečně stát, ale zatím není zřejmé, záleží to zejména na dalším úředním postupu. Autoři svůj projekt nazvaný Novomlýnská brána podrobně představí na čtvrteční tiskové konferenci. Novomlýnská brána by měla řešit situaci na předpolí Štefánikova mostu, kde je příjezd do Revoluční ulice z jedné strany rámován palácem Merkur od Jaroslava Fragnera, z druhé strany však ulice končí štíty domů sloužícími jako reklamní plocha. Soukromý investor proto oslovil několik architektonických ateliérů, z nichž vítězně vzešel návrh Petra Buriana a jeho kolegů z ateliéru DaM, autora například známého a oceňovaného paláce Euro v Praze na Můstku. Investorem stavby je majitel novorenesančního domu, který dnes uliční frontu uzavírá. Projekt počítá s jeho zbouráním. Dům podle odborníků nemá výjimečnou uměleckohistorickou hodnotu, je však součástí Pražské památkové rezervace, tudíž je památkově chráněn jako její součást. Pražské pracoviště Národního památkového ústavu s návrhem nesouhlasilo, mimo jiné kvůli demolici domu; nový objekt podle odborníků v daném místě nepřináší žádnou přidanou hodnotu, jíž by měl být starý dům obětován. Povolení stavby z hlediska památkové péče však vydává památkový odbor magistrátu.~kul~prg
Ukrajinská justice odmítla kritiku podmínek věznění Tymošenkové Kyjev 5. ledna (ČTK) - Ukrajinská justice odmítla obvinění, že odsouzená bývalá ukrajinská premiérka Julija Tymošenková je vězněna v nedůstojných podmínkách. Podle agentury DPA to dnes sdělily úřady ve městě Charkov na východě země, kam byla expremiérka umístěna v pátek do vězení k výkonu sedmiletého trestu. Tymošenková byla loni v říjnu odsouzena k sedmi letům vězení za škody, které měla státu způsobit podpisem údajně nevýhodné plynové smlouvy s Ruskem. Po zamítnutém odvolání ji koncem minulého týdne vězeňská služba přemístila z Kyjeva do Kačanivské ženské věznice v Charkově. Expremiérka, která je ve vězení od loňského srpna, si trvale stěžuje na zdravotní problémy a silné bolesti páteře. Cela, v níž je jednapadesátiletá politička umístěna, prý odpovídá evropským standardům. Vězeňská služba dnes uveřejnila  Advokát odsouzené Serhij Vlasenko označil po první návštěvě podmínky věznění Tymošenkové za neudržitelné. V její cele 24 hodin denně svítí světlo a lůžko nepřetržitě monitoruje vnitřní kamerový systém. Podle vedení věznice platí tyto podmínky ale pro všechny vězně. Jak informovala DPA, advokátovi Tymošenkové bylo dovoleno navštěvovat expremiérku každý den. Oproti tomu dcera Evhenija Carrová smí matku vidět jen dvakrát týdně. Podle ministerstva zdravotnictví expremiérku vyšetřilo několik lékařů a její stav je podle nich uspokojivý. Bolesti zad ovšem vyžadují intenzivní péči, uvedlo ministerstvo citované DPA. Charkovské úřady v rámci dnešních sdělení požádaly stoupence Tymošenkové, kteří poblíž vězení vybudovali stanové městečko jako symbol stráže, aby stany odstranili. Jako důvod uvedly plánované opravy silnice a přílišné množství odpadu, které se ve stanovém táboře nashromáždilo.~zak~for~pol
Nový náběh na obnovu izraelsko-palestinských jednání v Jordánsku Ammán 1. ledna (ČTK) - Jordánské vedení chce po dlouhém přerušení znovu přivést Izrael a Palestince k jednacímu stolu. Vyjednávači obou stran mají v úterý při setkání se zástupci blízkovýchodního kvartetu (EU, USA, OSN a Rusko) prodiskutovat podmínky pro obnovu oficiálních mírových rozhovorů. Dnešní oznámení jordánské vlády citovala agentura DPA. Palestinci přerušili přímý dialog s Izraelem v září 2010 poté, co izraelská vláda odmítla prodloužit moratorium na zastavení výstavby ve východním Jeruzalémě a na západním břehu Jordánu. Po roční přestávce vnesli Palestinci nový pohyb do blízkovýchodního konfliktu loni v září svou žádostí o přijetí za plnohodnotného člena OSN. Blízkovýchodní kvartet reagoval vypracováním časového harmonogramu, který předpokládá, že se Izrael a Palestinci zaváží usilovat o vyřešení svého po desetiletí přetrvávajícího konfliktu do konce roku 2012. Podobné časové plány ovšem v minulosti nevedly k zamýšlenému průlomu.~pol
Danone, a.s. PROTEXT: Společnost Danone a.s. se prozatím nedomluvila s Kauflandem Česká republika v.o.s. na podmínkách spolupráce pro rok 2012 * Dokud nebude smlouva uzavřena, nebude dodávat své výrobky do tohoto obchodního řetězce. Praha 2. ledna (PROTEXT) - Společnost Danone a.s. se prozatím nedomluvila s Kauflandem Česká republika v.o.s. na podmínkách spolupráce pro rok 2012. Dokud nebude smlouva uzavřena, nebude Danone do sítě Kauflandu dodávat své výrobky. Výrobky Danone jsou k dostání ve všech ostatních obchodních řetězcích. Společnost Danone a.s. s politováním konstatuje, že se s řetězcem Kaufland stále nepodařilo uzavřít novou smlouvu o vzájemné spolupráci v roce 2012. Cílem Danone a.s. je mít korektní spolupráci jak s dodavateli surovin, energie, služeb i českými farmáři, tak s řetězci. S Kauflandem probíhala standardní obchodní jednání stejně jako se všemi dalšími obchodními partnery. O spolupráci v roce 2012 chce Danone nadále jednat. "Vzniklé situace a komplikací způsobených našim věrným zákazníkům litujeme. Po dobu, než dojde k uzavření oboustranně akceptovatelných podmínek, nebudou výrobky společnosti Danone a.s. (značky Activia, Actimel, Kostíci, Dobrá máma, Danette a Fantasia) v řetězci Kaufland k dostání, v plném zastoupení však jsou k dostání ve všech ostatních obchodních řetězcích," komentuje situaci Ing. Miloš Štafen, ředitel kvality a externí komunikace společnosti Danone a.s.   Kontakt pro tisk: Mahulena Poliaková PUBLICIS PRAGUE Jankovcova 23, 170 00 Praha 7        tel: 234 711 133, 602 355 910           
             Upozorňujeme odběratele, že materiály označené značkou PROTEXT nejsou součástí zpravodajského servisu ČTK a nelze je publikovat pod její značkou. Jde o komerční sdělení zadavatele, který je ve zprávě označen a který za ně nese plnou odpovědnost.~ptr~obo~efm
Avízo, 12.1.: TK Českého svazu hemofiliků, na které budou... Praha - 10:00 TK Českého svazu hemofiliků, na které budou prezentovány výsledky průzkumu "Jak se žije českým hemofilikům". Na TK vystoupí Peter Salaj z Centra pro trombózu a hemostázu, který pohovoří o závažnosti hemofilického onemocnění a současných možnostech léčby. Akreditace do pondělí 9. ledna Martině Pospíšilové na e-mail: martina.pospisilova@nativepr.cz. Místo: Café Galerie Černá Labuť, Na poříčí 1067/25, Praha 1 (výtahem do 8. patra) Pramen: předseda Českého svazu hemofiliků Vladimír Dolejš, e-mail: info@hemofilici.~den~zdr
Na zlínský úřad práce se dnes nově zaregistrovalo 900 lidí Zlín 2. ledna (ČTK) - Na zlínský úřad práce a jeho pobočky se dnes nově zaregistrovalo 903 nových uchazečů o zaměstnání. Větší počet lidí přitom přišel na úřad práce také ke konci minulého roku, řekla ČTK mluvčí krajské pobočky úřadu práce ve Zlíně Miriam Majdyšová. "To je zajímavé, většinou tolik lidí kolem vánočních svátků nechodí. Loni sice přišlo také více uchazečů, ale to byla situace jiná v tom, že se měnily podmínky ohledně podpory v nezaměstnanosti a bylo výhodnější ukončit pracovní poměr do konce roku," uvedla Majdyšová. Dnes přišlo nejvíce uchazečů do vsetínské pobočky, a to 250. V Uherském Hradišti se přihlásilo 245 lidí, o šest méně ve Zlíně. Kroměřížská pobočka přijala 169 uchazečů o zaměstnání. Podle odhadů by se měla míra nezaměstnanosti za prosinec zvýšit, čísla zveřejní ministerstvo práce a sociálních věcí v pondělí 9. ledna. Žádné velké propouštění ve Zlínském kraji však úřad avizovaný nemá. Zlínský úřad práce dnes nově zaměstnali také žadatelé o sociální dávky. Ode dneška začala platit část sociální reformy, která mění rodičovskou, příspěvky pro postižené i pravidla pro nezaměstnané. Všechny dávky a podpory budou vyplácet jen úřady práce. Ráno se na úřadu dokonce tvořily fronty. Podle Majdyšové přijali úředníci 360 žádostí o dávky státní sociální podpory. Žádostí o dávky hmotné nouze, příspěvků na péči a dávek pro zdravotně postižené bylo 1754, převažovaly dávky pro zdravotně postižené - příspěvek na mobilitu. Ve Zlínském kraji se loni v listopadu zvýšila míra nezaměstnanosti o 0,1 procentního bodu na 8,6 procenta. V databázích úřadů práce z regionu bylo 26.146 uchazečů o zaměstnání, kteří mohli hned nastoupit do práce. Meziměsíčně se jejich počet zvýšil o 255.~mak~odb
Avízo, 10.1.: Zahájení výstavy s názvem Ptáci před objektivem:... Přerov - 17:00 Zahájení výstavy s názvem Ptáci před objektivem: fotografie Davida Jirovského. Výstava sestává z 24 fotografií vybraných z autorova rozsáhlého portfolia evropského ptactva. Místo: ornitologická stanice, Bezručova ulice Pramen: asistentka ředitele Muzea Komenského Zuzana Dvořáková, tel.~den~kul~ekl
Avízo, 18.1.: Slavnostní zahájení výstavy unikátní sbírky... Přerov - 17:00 Slavnostní zahájení výstavy unikátní sbírky pohlednic přerovského regionu od sběratele Břetislava Passingera. Výstava potrvá do 11. března. Místo: Galerie města Přerova, Horní nám, Pramen: Lada Galová, Kulturní a informační služby města Přerova, tel.~den~kul
Poslankyně: Policie šetří i na soudních pitvách Praha 4. ledna (ČTK) - Policie omezila zásadním způsobem kvůli úsporným opatřením nařizování soudních pitev, tvrdí poslankyně ČSSD Hana Orgoníková. Obává se toho, že policisté v souvislosti s tím nemusejí v některých případech zjistit, že člověk zemřel násilně. Ministr vnitra Jan Kubice v odpovědi na její písemnou interpelaci uvedl, že u sebevražd a podezřelých úmrtí musí policie vždy jednoznačně vyloučit cizí zavinění. Počet soudních pitev loni klesl ve srovnání s předchozím rokem podle Orgoníkové o třetinu až polovinu. "Úsporná opatření v resortu policie začínají ohrožovat podstatu policejního vyšetřování násilné trestné činnosti a hrozí opakování případu vraždících manželu Stodolových," napsala poslankyně. Manželé Dana a Jaroslav Stodolovi byli v minulosti odsouzeni za osm loupežných vražd. Jejich první zločiny byly ale zprvu uzavřeny jako sebevražda, náhlé úmrtí nebo odchod z domova. Policisté se nechali svést falešnými stopami. "Současný přístup policie opakování podobného scénáře více než nahrává," tvrdí Orgoníková. Poukázala na to, že soudní pitvu a z ní vycházející znalecký posudek nemůže nahradit pitva zdravotní, při které se určuje bezprostřední příčina smrti. Kubice v odpovědi zdůraznil, že prověřování každé sebevraždy jako podezření z vraždy je základním kriminalistickým pravidlem. To, jaký druh pitvy bude proveden, závisí podle ministra na ohledání místa činu. Zdravotní pitva se nařizuje v případech, když nelze učinit závěr, že smrt zavinil někdo jiný. "Lékař, který provádí zdravotní pitvu, má za povinnost v případě, že zjistí skutečnost, že se jedná o násilnou smrt, pitvu přerušit a informovat policejní orgán. Ten pak nařídí soudní pitvu," dodal ministr. Ze statistiky vnitra, na níž se Orgoníková rovněž ptala, vyplývá, že počet různých posudků zadávaných policií meziročně klesá. Před třemi lety si policie vyžádala asi 29.700 posudků, za něž zaplatila 214,2 milionu korun, v roce 2010 to bylo zhruba 27.700 posudků za 190,4 milionu korun. Za první loňské pololetí policie zadala přibližně 12.600 posudků v hodnotě 84,1 milionu korun.~zak~for~pol~pod
Do přípravy Bohemians 1905 se zapojí i záložník Abraham Praha 5. ledna (ČTK) - Fotbalisty Bohemians 1905 by mohl posílit zkušený záložník Martin Abraham. Bývalý hráč Slavie i Sparty se dnes zapojil do úvodního tréninku zimní přípravy v Praze na Vyšehradě a následně se rozhodne, zda do celku z Ďolíčku zamíří natrvalo. "Martin Abraham se dnešním tréninkem zapojil do přípravy a pak se uvidí. Zatím nic podepsáno není," uvedl tiskový mluvčí Bohemians 1905 Tomáš Mutinský. Třiatřicetiletý Abraham má na kontě 163 startů v české lize za Slovácko, Liberec, Mladou Boleslav, Spartu a Slavii. Na kontě má také zahraniční angažmá v kyperském celku AEK Larnaka a v německém třetiligovém Wiesbadenu, za který na podzim odehrál čtyři zápasy. Defenzivní univerzál má na kontě také dvě pozvánky do národního týmu, za který ale nikdy nenastoupil. Národní dres však oblékal v roce 2000 ještě jako futsalista. Proslul i svou výbušnou povahou, kvůli hádce s trenérem Slavie Karlem Jarolímem dostal nálepku problémového hráče.~spo
Ajax chce na utkání za zavřenými dveřmi pozvat ženy a děti Rotterdam 5. ledna (ČTK) - Ajax Amsterodam požádal Nizozemský fotbalový svaz (KNVB), aby mohl pustit na opakované pohárové utkání proti Alkmaaru do hlediště ženy a děti. Zápas se má 19. ledna hrát po předchozím incidentu bez diváků. "Budeme se jejich požadavkem zabývat, ale vyzvali jsme Ajax, aby vypracoval plán, jak to chce organizačně provést a za jakých podmínek," uvedli představitelé KNVB v prohlášení. Ajax se nejspíš nechal inspirovat tureckým Fenerbahce, jež povolilo ženám a dětem do 12 let přístup na stadion na zápas, který se měl hrát za zavřenými dveřmi loni v září. Předvánoční duel Nizozemského poháru byl po 37 minutách předčasně ukončen poté, co fanoušek Ajaxu pronikl na hřiště a napadl brankáře Alkmaaru Estebana Alvarada. Ten mladíka zneškodnil několika kopanci, za což dostal červenou kartu. Trenér Akmaaru následně odvolal své hráče do kabiny. KNVB červenou kartu pro Kostaričana Alvarada zrušil a rozhodl o opakování zápasu od první minuty. Fanoušek musí na čtyři měsíce za mříže.~spo
Štěch: S Klausem jsme řešili rizika přímé volby, asi ale projde Praha 3. ledna (ČTK) - Senátoři ČSSD většinově podpoří přímou volbu prezidenta a návrh v horní komoře zřejmě uspěje. Po novoročním obědě s prezidentem Václavem Klausem a předsedkyní sněmovny Miroslavou Němcovou (ODS) to novinářům řekl předseda Senátu Milan Štěch (ČSSD). S prezidentem, který přímou volbu kritizuje, prý hovořil o jejích rizicích, návrh ale dále podporuje. Zavedení přímé volby nicméně není hotovou věcí, dokud o ní Senát nerozhodne a nebudou připraveny její prováděcí zákony, dodal Štěch. "Dostali jsme se i k otázce přímé volby prezidenta. Diskutovali jsme o výhodách, nevýhodách, rizicích a já jsem sdělil odhad, že v Senátu ten návrh projde," řekl Štěch. Senátorský klub ČSSD, který má v horní komoře většinu, podle Štěcha přímou volbu většinově podpoří. "Pokud to bude tak i v jiných klubech, tak by to projít mělo, i při všech těch rizicích, která tam jsou," dodal. Předseda Senátu také Klause pozval na jednání horní komory. Klaus by se tak v únoru mohl zúčastnit v Senátu debaty o jmenování nového soudce ústavního soudu, kterého senátorům navrhl. Jeho návštěva v horní komoře by se mohla odehrát v únoru v době, kdy senátoři budou řešit i přímou volbu prezidenta. Klaus by tak například mohl apelovat na senátory ODS a další, aby návrh odmítli. Prezident nicméně zatím nepotvrdil, že do Senátu přijde.   Ústavní novelu zavádějící přímou volbu prezidenta schválila sněmovna hlasy koalice a opoziční ČSSD, nyní čeká na rozhodnutí Senátu. Klaus nedávno označil přímou volbu za fatální chybu a omyl. Postup výběru hlavy státu označil za novou "superstar".~for~pol~pod
U keňského ostrova se převrátila loď, nejméně sedm mrtvých Nairobi 1. ledna (ČTK) - Nejméně sedm lidí zahynulo při lodním neštěstí u keňského pobřeží. Plavidlo se zhruba 80 cestujícím se dnes večer převrátilo u keňského pobřeží, oznámil podle agentury Reuters keňský Červený kříž. Jak upřesnila jeho mluvčí Nelly Mulukaová-Oluochová, vytáhli zatím záchranáři z vody 20 živých osob. Loď převážela cestující z ostrova Lamu na nedalekou pevninu. Mnoho Keňanů odjíždí na vánoční a novoroční svátky na dovolenou k Indickému oceánu a Lamu je oblíbenou turistickou destinací.~dpr~zak
Nominace Českých lvů budou moderovat Kočičková s Žáčkem Praha 4. ledna (ČTK) - Moderátory nominačního večera Českého lva, který se uskuteční 4. února v pražském kině Lucerna v přímém televizním přenosu na programu ČT2, budou Ester Kočičková a Jakub Žáček. Režisér a výkonný ředitel České filmové a televizní akademie Petr Vachler Žáčka vybral po dobré zkušenosti z loňska. "Když Kuba přišel s myšlenkou, že by rád moderoval ve dvojici s Ester Kočičkovou, jenom jsem zajásal, protože ta uváděla nominační večer už třikrát a vždycky skvěle," komentoval to Vachler. Přiznal, že hledat průvodce těmito večery je rok od roku složitější, neboť těch, kteří by večer udílení cen oživili, je málo. "Chystáme velkou projekci přes celé jeviště a budeme stavět na zpomalených záběrech, abychom tu dnešní superrychlou dobu alespoň nějak zbrzdili. Proto i upoutávka na nominační večer bude zpomalená," dodal. Celý večer se podle něj má nést ve znamení lásky. Už proto, že v řadě filmů, které se ucházejí o Českého lva, hraje láska velmi důležitou nebo dokonce hlavní roli. Pro Kočičkovou, která už má s nominačním večerem zkušenosti, je pokaždé noční můrou čtecí zařízení. "Já jsem pokaždé ráda za každý vtip či bonmot, který se setká s nějakou reakcí v tom velmi náročném publiku, které se v Lucerně vždycky sejde," uvedla. Oba se prý v souvislosti s tématem večera zaměří na lásku klasickou. "Třeba svým výstupem a výběrem hostů docílíme toho, že se ti dva doma u televize budou mít ještě radši než před třiceti lety, když se seznámili," podotkla. Divákům už počtvrté vzkázala, že nominační večer je jen přípravou na večer hlavní, proto by z nějaké té chybičky nedělala vědu. Držitelé Českých lvů budou vyhlášeni v pražské Lucerně 3. března podevatenácté v přímém přenosu ČT1. Stejně jako loni zhodnotí a ocení loňskou domácí kinematografickou tvorbu kromě filmových akademiků i novináři. Výroční Ceny české filmové kritiky budou předány v holešovickém klubu SaSaZu už 14. ledna v přenosu na ČT2.~kul~mag
Noční požár na Domažlicku způsobil půlmilionovou škodu Oprechtice (Domažlicko) 5. ledna (ČTK) - Půlmilionovou škodu napáchal v noci na dnešek požár rodinného domu v Oprechticích na Domažlicku. Oheň poničil podkroví, dva lidi odvezli záchranáři do nemocnice, informovala dnes ČTK mluvčí hasičů Petra Jakoubková. Podle mluvčí záchranné služby Lenky Ptáčkové se dva mladí lidé narození v letech 1993 a 1994 nadýchali zplodin z hoření.  K požáru vyjeli hasiči z několika jednotek krátce po půlnoci, v tu chvíli už oheň zasáhl celé podkroví a částečně střechu domu. Na podkroví se požár rozšířil z uskladněného odpadu přes přístřešek, ve kterém stálo osobní auto. Příčinou vzniku byla pravděpodobně nedbalost, doplnila Jakoubková.~zak
Pospíšil podá kárné žaloby na státní zástupce kvůli kauze MUS Praha 5. ledna (ČTK) - Ministr spravedlnosti Jiří Pospíšil podá kárné žaloby na čtyři státní zástupce Vrchního státního zastupitelství v Praze (VSZ) kvůli postupu při vyřizování žádostí švýcarské justice o právní pomoc v kauze Mostecké uhelné společnosti (MUS). Je mezi nimi i bývalý vrchní státní zástupce Vlastimil Rampula a náměstek VSZ Libor Grygárek. Dalšími jsou Ladislav Letko, který byl ve věci činným státním zástupcem, a Marcela Kratochvílová, která již byla v souvislosti s kauzou sesazena z vedení odboru závažné hospodářské kriminality.~zak~ene~sur
Porsche čelí nové žalobě kvůli dřívější snaze o převzetí VW Stuttgart 2. ledna (ČTK) - Německý výrobce sportovních vozů Porsche čelí nové žalobě investorů v souvislosti s dřívější snahou o převzetí automobilky Volkswagen. Skupina investičních fondů tvrdí, že firma utajováním svých záměrů způsobila výkyvy v cenách akcií. Žádá proto odškodné téměř dvě miliardy eur (51 miliard Kč). O žalobě informovaly některé agentury již o víkendu. Mluvčí soudu ve Stuttgartu dnes podle DPA přijetí žaloby potvrdil. Automobilka Porsche o víkendu uvedla, že tuto žalobu zatím nezná. Dodala nicméně, že podobná obvinění nadále považuje za neopodstatněná. Výkyvy cen akcií při snaze Porsche o převzetí VW před několika lety způsobily investorům rozsáhlé ztráty. Právní spory kvůli neúspěšnému pokusu o převzetí VW vede Porsche rovněž ve Spojených státech. Automobilka Porsche se při snaze o převzetí Volkswagenu značně zadlužila. Podniky si proto poté vyměnily role, takže by se Porsche nakonec mělo stát součástí Volkswagenu. Fúze společností Volkswagen a Porsche se měla původně uskutečnit již v loňském roce. Volkswagen však v září ohlásil odložení fúze kvůli nevyřešeným právním otázkám a vyšetřování bývalých nejvyšších manažerů Porsche.~str~aut~zak~efm
Na Hunger Games se diváci těší víc než na další díl Twilight ságy Los Angeles 2. ledna (ČTK) - Vědeckofantastický film Hunger Games: Aréna smrti je údajně nejočekávanějším filmem začínajícího roku. Vyplývá to z průzkumu serveru Nextmovie.com, který provozuje hudební televize MTV. Na příběh o zvrácené televizní reality show, v níž dívky a chlapci nedobrovolně bojují o život, se těší víc diváků než na další pokračování upírské Twilight ságy. Podle průzkumu označilo Hunger Games, filmovou adaptaci stejnojmenného románu pro dospívající mládež, za nejočekávanější snímek tohoto roku 51 procent hlasujících. Filmu Twilight sága: Rozbřesk - 2. část se nemůže dočkat 45 oslovených. Také v žebříčku nejlepších snímků roku 2011 se musel zatím poslední díl ságy, Twilight sága: Rozbřesk - 1. část, spokojit s druhou příčkou. Nejlépe totiž samotní diváci hodnotí zatím poslední díl příběhů o čarodějnickém učni Harry Potter a Relikvie smrti - část 2. Ten označilo za nejlepší film uplynulého roku 52 procent dotázaných, zatímco pro Rozbřesk hlasovalo 48 procent diváků. Také nejoblíbenějším párem filmového plátna je dvojice hereckých představitelů z Harryho Pottera Emma Watsonová a Rupert Grint. Až druzí jsou Kristen Stewartová a Robert Pattinson z Twilight ságy.~kul~mag
Běžec Bauer skončil v klasické pětce na Tour de Ski čtvrtý Toblach (Itálie) 3. ledna (ČTK) - Běžec na lyžích Bauer útočil v páté etapě Tour de Ski na stupně vítězů, ale v Toblachu dojel na klasické pětce těsně čtvrtý a posunul se z devátého na průběžné šesté místo. Třetí Švýcar Dario Cologna se dostal do čela pořadí etapového závodu před dnes dvanáctého Nora Pettera Northuga. Závod vyhrál Rus Alexandr Legkov, na druhé pozici dojel norský klasik Edgar Rönning. Bauer na šestém místě pořadí Tour de Ski po pěti z devíti etap ztrácí na prvního Colognu 1:35,9 minuty a na třetího Legkova necelou minutu. Další český reprezentant Martin Jakš dojel na pětce devatenáctý a celkově je o místo lepší. Nově zařazený závod do programu Tour de Ski, klasickou pětku, rozjel Bauer slibně: na mezičasu ve stoupání po 1800 metrech patřilo čtyřiatřicetiletému běžci desáté místo se ztrátou necelých 11 vteřin za vedoucím Rönningem. Ve zbytku trati Bauer dokázal zrychlit, v cíli za Norem zaostal jen 1,8 vteřiny a po dojezdu se usmíval. Už se zdálo, že Bauer na stupních vítězů vydrží a připíše si bonusové vteřiny, ale nakonec ho předčili vítězný Legkov a z třetího místa o 1,5 vteřiny i Cologna. Northug v klasice bojoval, ale jeho projev nebyl tak lehký a stačil na jen na 12. místo. Na dlouho stanovil nejrychlejší čas Němec Axel Teichmann, který odstartoval již jako druhý. V cíli ho neporazil ani Jakš a Němec celkově obsadil šesté místo. V 15:45 mají ženy na programu závod na 3 km klasicky. Ve středu pokračuje Tour de Ski sprinty.~spo
Křížové kurzy hlavních světových měn-13:00 SEČ, 5.~bur~bup
Munich Re: Přírodní katastrofy způsobily loni rekordní ztráty Frankfurt nad Mohanem 4. ledna (ČTK) - Pojišťovny vyplatily za škody způsobené přírodními katastrofami v loňském roce rekordních 105 miliard USD (2,1 bilionu Kč). Přispěly k tomu hlavně zemětřesení v Japonsku a na Novém Zélandu. Vyplývá to ze zprávy zveřejněné největší světovou zajišťovnou Munich Re. Předchozí rekord byl z roku 2005, kdy v USA řádil hurikán Katrina, a činil 101 miliardy USD. Náklady pojišťoven na zemětřesení a cunami v Japonsku se odhadují na 35 až 40 miliard USD. Zemětřesení na Novém Zélandu stálo dalších 13 miliard USD. Zemětřesení se tak na celkové částce loni podílela více než polovinou. Obvykle škodám z přírodních katastrof dominují neštěstí způsobená počasím, dodala zajišťovna. Třetím nejnákladnějším neštěstím byly povodně v Thajsku, které začaly v červenci a trvaly několik měsíců. Bouře a tornáda v USA stála pojišťovny 7,3 miliardy USD, hurikán Irene pak sedm miliard USD. Celkové náklady na škody způsobené hurikány v oblasti severního Atlantiku však byly podle zajišťovny letos nízké a jen tři pojmenované bouře dorazily až na pevninu USA. Celkové ekonomické ztráty z přírodních katastrof, které zahrnují i škody nepokryté pojištěním, se za loňský rok odhadují na 380 miliard USD, z toho v případě zemětřesení v Japonsku činily 210 miliard USD. I zde byl překonán rekord z roku 2005, kdy ztráty činily 220 miliard USD. Munich Re sleduje tyto údaje od roku 1980. Munich Re dodala, že loňský sled přírodních katastrof byl velmi vzácný. Rok 2011 přinesl podle zajišťovny katastrofy, které se očekávají většinou tak jednou za tisíc nebo více let. Obvykle největší ztráty způsobí události spojené s počasím, napsaly agentury AP a Reuters.~fin~ekl
V Egyptě prý během voleb několik kandidátů kupčilo s hlasy Káhira 4. ledna (ČTK) - Hlasy voličů prý během probíhajících parlamentních voleb v Egyptě kupovalo několik kandidátů. S odvoláním na organizace na ochranu lidských práv o tom dnes informovala agentura DPA. V úterý, kdy začala poslední etapa voleb do dolní komory parlamentu, prý v jistém obvodu na severu Sinajského poloostrova stoupla cena jednoho hlasu z 50 na 200 egyptských liber (z asi 160 na 650 korun). Oficiální zpravodajský server Egynews uvedl, že liberální Nová vafdistická strana si stěžovala na to, že stoupenci nové liberální Egyptské aliance v letovisku Dahab na jihovýchodě Sinaje údajně platili 200 liber za jeden hlas. Zprávy o uplácení ve volebních místnostech se objevily také během prvních dvou etap do Lidového shromáždění v listopadu a v prosinci. Probíhající volby do Lidového shromáždění, jejichž poslední třetí etapa dnes druhým dnem pokračuje v devíti egyptských provinciích, jsou prvními od únorového svržení režimu prezidenta Husního Mubaraka. Příští týden by měly pokračovat dvoudenním druhým kolem, ve kterém budou voliči rozhodovat o zákonodárcích v těch obvodech, kde v úterý a dnes nikdo nezíská absolutní většinu. Konečné výsledky by měly být známy 13. ledna. Předběžné výsledky po dvou etapách v 18 provinciích naznačují vítězství strany islamistického hnutí Muslimské bratrstvo, která by mohla získat až 40 procent křesel. Radikálnější salafistická strana Núr by podle nich se ziskem 20 procent mandátů skončila druhá. Předpokládané vítězství islamistů vyvolává na Západě obavy o budoucnost dosud těsných vztahů Káhiry s Washingtonem a o budoucnost mírové smlouvy s Izraelem. Někteří analytici se podle agentury Reuters domnívají, že Muslimské bratrstvo bude možná chtít vytvořit koalici s některými sekulárními skupinami. Možnost koalice s liberálními stranami nevyloučil ani předseda salafistické strany Núr, za což ale podle káhirských médií sklidil kritiku duchovního otce strany.~pol
Pražský okruh existuje stále jen přibližně z poloviny Praha 2. ledna (ČTK) - Základní informace o Pražském okruhu (Ředitelství silnic a dálnic dnes podalo trestní oznámení kvůli převodu pozemků při výstavbě okruhu v okolí Ruzyně):   - Pražský okruh má v budoucnosti odvést z hlavního města tranzitní dopravu, která dosud z velké částí proudí přes zastavěná území. Hotová a průjezdná je však jen jeho část, a to zejména v úseku mezi brněnskou dálnicí D1 a rychlostní silnici R7 směrem na Slaný. Nejnovější úsek, který konečně propojil D1 a plzeňskou dálnici D5, byl otevřen v září 2010. - Celý okruh má podle plánů měřit přibližně 80 kilometrů, v provozu je dnes přibližně polovina. Dosud přitom není jasné, kudy přesně nedokončené úseky povedou, spory se vedou jak o budoucí trasu okruhu mezi křižovatkou s dálnicí D1 a napojením na hradeckou dálnici D11, tak o podobu spojení na severu a severozápadě Prahy. - Plánování okruhu naráží na odpor obyvatel, loni v srpnu například ministerstvo pro místní rozvoj zrušilo územní rozhodnutí na východní část okruhu v úseku od dálnice D1 do Běchovic směrem k D11. Výrazný nesouhlas projevují také obyvatelé Suchdola, kolem něhož má vést severní část trasy. - Stavbu okruhu provázely i další problémy. Například teprve v půlce loňského roku se stát dohodl s majitelem a provozovatelem čerpací stanice u napojení okruhu na brněnskou dálnici na zhruba 300milionové náhradě. Bez dohody hrozilo až úplné zastavení další výstavby Pražského okruhu. - Nedlouho po otevření nejnovější části okruhu, který byl už předtím kritizován pro vysoké náklady na výstavbu, se objevily i stížnosti na jeho kvalitu. Podle provozovatelů kamionů totiž na okruhu chybí odmrazování a za zhoršených klimatických podmínek se tam stává vysoké množství nehod, a to především vinou námrazy v tunelech a na mostech. - Myšlenka okruhu kolem hlavního města se objevila již před druhou světovou válkou, pevné obrysy ale začala jeho trasa nabírat až koncem 70. let. První sedmikilometrová část mezi Slivencem a Třebonicemi na jihozápadě Prahy byla otevřena v září 1983, poté ještě přibyl krátký úsek na východě a pak nastala desetiletá pauza. Výraznější pokrok a otevírání dalších úseků přišly až na přelomu tisíciletí. Termín definitivního dokončení Pražského okruhu je zatím nejasný, optimistické předpovědí hovoří o roku 2017.~zak~sta~dpr
Avízo, 3.1.: TK ministra školství, mládeže a tělovýchovy... Praha - 15:30 TK ministra školství, mládeže a tělovýchovy Josefa Dobeše k čerpání finančních prostředků z Operačního programu Vzdělávání pro konkurenceschopnost. Místo: Ministerstvo školství, mládeže a tělovýchovy, Karmelitská 7, Praha 1 Pramen: tiskové oddělení MŠMT, e-mail: press@msmt.~den~sko~for~pol~pod~fin~eur
Výsledky tenisového turnaje mužů a žen v Brisbane Muži: Dvouhra - 2. kolo: A. Murray (1-Brit.) - Muller (Luc.) 4:6, 7:6 (7:4), 6:0, Baghdatis (Kypr) - Nišikori (5-Jap.) 6:3, 6:4, Tomic (8-Austr.) - Ito (Jap.) 6:1, 6:2.   Ženy: Dvouhra - čtvrtfinále: Hantuchová (SR) - S. Williamsová (4-USA) bez boje.~spo
Fotbalista Smetana odchází ze St. Truidenu hostovat do Slovanu Bratislava 5. ledna (ČTK) - Český fotbalový útočník Ondřej Smetana bude hrát za Slovan Bratislava. Do týmu úřadujících slovenských mistrů odešel na půlroční hostování s opcí z belgického St. Truidenu, kde se během podzimu příliš neprosadil a klub mu dal svolení k hledání nového angažmá. Smetana se v minulém ročníku slovenské ligy blýskl 18 brankami v Senici a stal se druhým nejlepším kanonýrem soutěže. V belgickém týmu však devětadvacetiletý forvard na podzim nastoupil většinou jen jako střídající hráč k sedmi zápasům. Teď se chce bývalý fotbalista Liberce a Slovácka zase blýsknout na slovenské štaci. "Nabídka od Slovanu byla výhodná pro obě dvě strany. Táhlo se to sice delší čas, ale jsem rád, že moje hostování ve Slovanu je už téměř jisté. Smlouvu bychom měli podepsat v pondělí po mém příchodu do Bratislavy. Mám obrovskou chuť a motivaci hrát za Slovan," uvedl Smetana, který má v české lize bilanci 52 odehraných zápasů a sedm vstřelených branek. Ve Slovanu se Smetana potká s krajany Jiřím Kladrubským a Radkem Dosoudilem. Útočník Lukáš Hartig a záložník Ivo Táborský se v zimní pauze vrátili do Bohemians 1905, respektive Mladé Boleslavi.~spo
V Dušanbe ubodali ruského Dědu Mráze Dušanbe 2. ledna (ČTK) - Diskusi o oprávněnosti oslav ruského Nového roku v muslimském Tádžikistánu dnes v místních médiích oživil tragický incident v metropoli Dušanbe, kde skupina útočníků ubodala k smrti mladíka převlečeného za ruského Dědu Mráze. Podle tádžické agentury Chovar dnes oběť útoku svým zraněním podlehla, stopy po pachatelích údajně vedou na místní vysokoškolské koleje. V Tádžikistánu se 98 procent obyvatelstva hlásí k islámu a ruské tradice importované v sovětské éře jsou mnohým z nich cizí. V zemi sousedící s Afghánistánem se navíc vzmáhá vliv radikálního islámu, přestože režim autoritářského prezidenta Imomaliho Rachmona se ho snaží všemožně potírat. Vláda zakázala mladým Tádžikům vyjíždět do arabských zemí ke studiu na náboženských školách a tvrdě postihuje projevy militantního islámu. Policie v Dušanbe po incidentu zadržela jednoho ze studentů Tádžické národní univerzity a po dalších dvou podezřelých pátrá. Vyšetřovatelé popírají, že by vražda čtyřiadvacetiletého Parvize Davlatbekova byla projevem náboženského extremismu a protiruských nálad. Novináři ale připomínají prosincové poselství nejvyššího tádžického muslimského duchovního Saída-Mukarrama Abdul Kádir-zádeho, který věřícím oslavy gregoriánského Nového roku fakticky zakázal. "Tradice křesťanského Nového roku jsou tádžické kultuře cizí a jsou neslučitelné se zákony islámu," uvedl tádžický muftí. Zdobení ruské "jolky", které v Tádžikistánu rozšířili stoupenci ruského pravoslaví, do tádžického prostředí podle Kádir-zádeho nepatří. Davlatbekov byl napaden, když se vracel domů ze soukromé novoroční oslavy. Útočníci ho bez zjevného důvodu dvakrát bodli nožem do břicha a mladík vykrvácel.~zak
Teropodi prý uměli manévrovat ocasem ve skoku jako dnešní ještěři Washington 4. ledna (ČTK) - Někteří ještěři používají ocas k vyrovnání své pozice při skoku stejně, jako provazolezec používá tyč. Podobnou schopnost v minulosti zřejmě měli také malí masožraví dinosauři. Ve studii publikované v časopise Nature to tvrdí odborníci na biologii a mechaniku z Kalifornské univerzity. Pro účely svého výzkumu studovali zvyky ještěrů agama, kteří žijí v subsaharské Africe a jsou známí dovedností vyskočit na místě z horizontálního podkladu na vertikální stěnu. Zjistili, že agamy v letu vyrovnávají pozici ocasem srovnatelně s tím, jak provazolezec vyrovnává své tělo protipohybem tyče. Agamy dokážou své tělo korigovat v letu, i když "startují" z kluzkého povrchu a dostanou se do krkolomného úhlu. Po matematickém ověření svého pozorování sestrojili vědci vedení biologem Robertem Fullem robota, aby zjistili, zda na něm lze metodu agam použít. Byl to model dálkově ovládaného auta opatřeného koncovou součástí s gyroskopem. Robot byl vymršťován do vzduchu ze zařízení podobného trampolíně. Přední kola začala padat ve chvíli, kdy zadní byla ještě v kontaktu s podložkou, a přední část se čelně zaryla do země. Jakmile byl ale dán do chodu gyroskop na zádi, byl pád korigován a automobil dokázal dopadnout měkce, bez nárazu na čelní část. V další části výzkumu si vědci položili otázku, zda mohli podobný mechanismus využívat také obávaní dvounozí dinosauři - teropodi. Ten největší z nich, tyrannosaurus, byl zřejmě příliš těžký na to, aby dokázal skákat jako agamy, avšak menší druhy pravděpodobně podobné akrobacie prováděly.~ekl
Česká ekonomika může letos podle Kalouska klesnout až o 2 pct Praha 2. ledna (ČTK) - Česká ekonomika podle ministra financí Miroslava Kalouska (TOP 09) letos neporoste či klesne až o dvě procenta. Pokládá to za nejpravděpodobnější ze tří variant, které pro vývoj ekonomiky zpracovalo ministerstvo financí. Řekl to dnes Českému rozhlasu - Radiožurnálu. Příjmy rozpočtu by tak klesly o 30 až 50 miliard korun, tedy zhruba o dvě procenta, schodek rozpočtu 105 miliard korun by měl být zachován.~mak~for~pol~pod
Británii zasáhly vichry a lijáky, vážně zraněn byl jeden řidič Londýn 3. ledna (ČTK) - Vichry o rychlosti i přes 160 kilometrů v hodině a silné lijáky dnes zasáhly mnohé oblasti Británie. Nejvíce postižena byla doprava, zastavilo se lodní spojení Británie s pevninskou Evropou, někde byly přerušeny dodávky elektřiny. Informovala o tom stanice BBC. V hrabství Surrey padající strom vážně zranil řidiče autobusu. Vichr zde také strhl část střechy nad hlavní tribunou hipodromu v Epsomu. Na několika místech Anglie, Walesu a Skotska byla přerušena či narušena automobilová, lodní, železniční a letecká doprava. "Máme k dispozici 23 týmů, a jakmile jsou nám nahlášeny nějaké incidenty, posíláme je na místo, kde odstraňují stromy a obnovují dopravu," řekl Andrew Savage ze správy dálnice v anglickém hrabství Warwickshire.~met
Policie pátrá po Dagmar Strculové z Prahy Praha 4. ledna (ČTK) - Policie žádá veřejnost o pomoc při pátrání po pětapadesátileté Dagmar Strculové z Prahy. Naposledy byla viděna na pohřbu svého otce v Trenčíně na Slovensku na začátku loňského roku. Na policejním  Podle policie pohřešovaná žena v minulosti velmi často jezdila na odlehlý statek za Prahu. Zajímala se o turistiku, přírodu a koně. "Přestože kriminalisté prověřili desítky adres, nemocnic a bank, do této chvíle se nepodařilo nalézt žádnou stopu, která by vedla k jejímu nalezení," uvedla Kropáčová. Dagmar Strculová je štíhlá, 170 centimetrů vysoká. Má modré oči a v době svého zmizení měla zrzavé vlasy střižené na ramena. Jakékoliv informace mohou lidé volat na bezplatnou linku 158.~zak~prg
Pokud nezačne pravidelně hrát, může Torres přijít o Euro 2012 Madrid 2. ledna (ČTK) - Španělský útočník Fernando Torres může kvůli špatné formě přijít o mistrovství Evropy, které příští rok hostí Polsko s Ukrajinou. Trenér obhájců titulu Vicente Del Bosque prohlásil, že sedmadvacetiletého fotbalistu na šampionát vezme jen v případě, že začne pravidelně hrát v Chelsea. "Do mistrovství zbývá pět měsíců, takže se všechno může změnit. Ale jestli se situace nezmění, bude to mít velmi těžké," citovala Del Bosqueho agentura Reuters. "Za to, co dokázal, si Fernando zaslouží respekt. Když bude ve formě a bude hrát, na Euro pojede." Torres, který přišel do Chelsea loni v lednu z Liverpoolu za 50 milionů liber a postaral se o nejdražší přestup v britském fotbale, v dresu londýnského klubu nastřílel ve 23 zápasech pouhých pět branek. V této sezoně nastoupil k 12 utkáním, ale z toho sedmkrát jako náhradník z lavičky. Del Bosque nebude moci pro Euro nejspíš počítat se zraněným Davidem Villou z Barcelony a zdravotní potíže má i další reprezentační útočník Fernando Llorente z Bilbaa. Do týmu by se tak mohl dostat kapitán Valencie Roberto Soldado, který dal ve španělské lize jedenáct branek a pět přidal v Lize mistrů. "Když si tuhle formu udrží, musíme s ním počítat. Villa a Llorente jsou zranění, Torres nehraje... Nepochybujte o tom, že nominace bude spravedlivá," uvedl.~spo
Záchranný kruh představil multimediální příručku první pomoci Karlovy Vary 5. ledna (ČTK) - Asociace Záchranný kruh představila dnes nový multimediální výukový program Příručka první pomoci 2011. Interaktivní program, který využívá asi 1500 škol v republice, ale slouží i zájemcům z řad veřejnosti, zábavnou formou učí základům první pomoci děti i dospělé. Vychází přitom z reálné praxe lékařů záchranných služeb, řekla dnes novinářům prezidentka asociace Veronika Krajsová. Příručka navazuje na svého předchůdce z roku 2007. "Je ale doplněna o další kurzy a testy a navíc upravena podle posledních doporučení Evropské rady pro resuscitaci," uvedl výkonný manažer Záchranného kruhu Lukáš Hutta. Mezi změnami je například to, že při oživování se už netrvá na umělém dýchání, pokud by tomu, kdo poskytuje první pomoc bylo z nějakého důvodu nepříjemné, ale prioritou je masáž srdce. Vzdělávací program je animovaný, namluvený hercem Vladimírem Čechem. Obsahuje testovací systém a výukové hry. Jednotlivé moduly se zabývají základními pravidly první pomoci, jako například jak přivolat pomoc, popisují stavy bezprostředně ohrožující život. Zabývá se ošetřením konkrétních poranění od tepelných, přes otravy až třeba po kousnutí zvířetem. Výhodou programu je, že na jednu stranu vychází z odborných zkušeností záchranářů, ale rady pro výukové účely do srozumitelné podoby převedli pedagogové. Navíc může sloužit dětem od šesti let až po dospělé. Vytvoření příručky přišlo na 400.000 korun a vznikla s pomocí dotace ministerstva zdravotnictví, nadace Adra a sponzorů. Je zdarma dostupná na internetovém portálu  Asociace, která působí v Karlovarském kraji, do budoucna plánuje vybudování Centra zdraví a bezpečí, kde by se teoretické znalosti dětí mohly prohlubovat praktickými ukázkami. Protože projekt má silnou odezvu po celé republice, je podle Hutty možné, že podobná zařízení začnou vznikat i v jiných krajích.~zdr~pol~pod~sko
Policie obvinila dva muže z přijetí úplatku za souhlas od PVS Praha 5. ledna (ČTK) - Protikorupční policie dnes obvinila dva muže z přijetí úplatku 1,6 milionu korun, které údajně chtěli za zajištění souhlasného stanoviska Pražské vodohospodářské společnosti (PVS) k vydání stavebního povolení pro určité stavební práce na pozemku v katastru hlavního města. Původně prý požadovali pět milionů Kč. Detektivové dvojici, z nichž jeden byl prostředníkem a druhý zaměstnancem PVS, zadrželi ve středu po převzetí údajného úplatku. ČTK to sdělil mluvčí protikorupční policie Jaroslav Ibehej. Jediným akcionářem PVS je hlavní město.~zak~pol~pod~zem~ene~prg
Prodej osobních aut loni stoupl o 2,4 pct na 173.282 vozů Praha 5. ledna (ČTK) - Prodej nových osobních aut loni vzrostl o 2,4 procenta na 173.282 vozů. Nejprodávanější byla Škoda s 53.050 automobily. Dovoz ojetin se zvýšil o 3,7 procenta na 131.707 aut. Vyplývá to z dnešních údajů Svazu dovozců automobilů.~str~aut~obo
LeBron James překvapil na Silvestra přítelkyni žádostí o ruku Miami (USA) 2. ledna (ČTK) - Jedna z největších hvězd basketbalové NBA LeBron James požádal během silvestrovské oslavy o ruku svou dlouholetou přítelkyni Savannah Brinsonovou, s níž má dva syny. Bývalý dvojnásobný nejužitečnější hráč zámořské soutěže před svou láskou ze střední školy poklekl v přítomnosti některých spoluhráčů z Miami, s kterými zároveň slavil své sedmadvacáté narozeniny. Zatímco další opora Miami Dwyane Wade měl za úkol střežit až do té velké chvíle zásnubní prsten, další hosté neměli tušení, co se na večírku chystá. "Neměl jsem ponětí, co přijde. Najednou jsem slyšel nějaké vzrušení a už to bylo. Bylo to fakt pěkné. Řekl jsem mu: hodně štěstí," popsal další hráč Heat Chris Bosh. "Byl to mimořádný večer," prohlásil kouč Miami Erik Spoelstra. Datum svatby zatím nebylo oznámeno. James napodobil basketbalovou legendu Michaela Jordana, jenž požádal o ruku svou partnerku Yvette Prietovou o Vánocích.~mag~mix~spo
ECB nadále drží nákupy dluhopisů na nízké úrovni Frankfurt nad Mohanem 2. ledna (ČTK) - Evropská centrální banka (ECB) minulý týden zvýšila nákupy státních dluhopisů. Vynaložila na ně 462 milionů eur (zhruba 12 miliard Kč) ve srovnání s pouhými 19 miliony eur v předchozím týdnu. Vyplývá to z údajů, které dnes banka zveřejnila. ECB nicméně nadále drží objem nákupů hluboko pod úrovněmi z letošního srpna, kdy program obnovila. Banka se nákupem dluhopisů snaží zabránit šíření dluhové krize. Nákupy obnovila na počátku srpna a podle analytiků se soustředí na italské a španělské obligace. Od loňského roku, kdy nákupy zahájila, na dluhopisy vynaložila 211,5 miliardy eur, napsala agentura Reuters. Banka se za podpory Německa nadále brání tlaku ze strany Francie, Itálie i dalších zemí, aby uklidnila dluhopisové trhy rozsáhlejšími intervencemi. K větší aktivitě ECB při boji s dluhovou krizí vyzývají také například Spojené státy, Británie a Rusko.~mak~fin~eur
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina B: Španělsko - Čína 2:1 Medinaová - Li Na 3:6, 1:6, Verdasco - Wu Ti 6:3, 6:4, Verdasco, Medinaová - Li Na, Wu Ti 6:0, 6:2.   Francie - Austrálie 3:0 Bartoliová - Gajdošová 6:0, 6:0, Gasquet - Hewitt 6:2, 5:7, 6:1, Bartoliová, Gasquet - Gajdošová, Hewitt 6:3, 6:4. Tabulka:   1.	Francie	2	2	0	5:1	11:3	2	2.	Španělsko	2	2	0	4:2	9:6	2	3.	Čína	2	0	2	2:4	4:9	0	4.~spo
Dvě dívky zraněné poté, co je srazilo auto na přechodu pro chodce Havířov (Karvinsko) 5. ledna (ČTK) - Auto v Havířově na Karvinsku srazilo ve středu odpoledne dvě desetileté školačky přecházející po přechodu pro chodce. Obě utrpěly zranění, jedna zůstala v péči lékařů havířovské nemocnice. ČTK to dnes řekla mluvčí karvinské policie Zlatuše Viačková. Nehoda se stala okolo 17:15 v Těšínské ulici. Sedmadvacetiletá řidička osobního auta nezastavila před přechodem pro chodce. Po něm přecházely dvě dívky, které vozem srazila. "Obě dívky byly převezeny záchranáři do havířovské nemocnice. Jedna utrpěla zranění, pro která musela být hospitalizována. Druhá byla ošetřena a propuštěna do domácího léčení," řekla mluvčí policie. Dechová zkouška podle ní vyloučila, že by řidička za volant usedla pod vlivem alkoholu.~dpr~zak
Avízo, 10.1.: TK u příležitosti přípravy výstavy Rembrandt &... Praha - 11:00 TK u příležitosti přípravy výstavy Rembrandt & Co. - Příběhy umění ve století blahobytu. Akreditace do 9. ledna na e-mail: kolerusova@ngprague.cz. Místo: Šternberský palác, Hradčanské náměstí 15, Praha 1 Pramen: Eva Kolerusová, Národní galerie v Praze, tel.~den~kul
Islandský prezident Grímsson chce v úřadu skončit Reykjavík 2. ledna (ČTK) - Islandský prezident Ólafur Ragnar Grímsson hodlá letos po 16 letech opustit úřad hlavy státu. V novoročním televizním proslovu oznámil, že se nebude ucházet o znovuzvolení v květnových volbách. Jednou z pravomocí islandského prezidenta je odmítnutí podepsání zákonů schválených parlamentem. V takovém případě musí o návrzích hlasovat lidé v referendu. Grímsson je první hlavou ostrovní země, která tuto pravomoc využila. Grímsson loni a předloni vyvolal dvě referenda o vládou sjednané dohodě, podle které měla země zaplatit Británii a Nizozemsku pět miliard dolarů (přes 98 miliard Kč) jako náhradu za ztracené vklady u islandské internetové banky Icesave. Islanďané dohody odmítli. "Je jasné, že obě referenda dodala lidu této země zvýšenou sebedůvěru, ukázala cestu k posílení ekonomiky a upoutala pozornost a dokonce obdiv jiných zemí," prohlásil Grímsson. Všechny významné islandské komerční banky se položily během jediného týdne v roce 2008 a tamní ekonomika prodělala hlubokou krizi. Přes nové investice zůstává islandské hospodářství velmi zranitelné.~for~pol
Územní plán jihu Moravy napadly u soudu tři žaloby Brno 5. ledna (ČTK) - Nový jihomoravský územní plán napadli jeho odpůrci u soudu třemi návrhy na zrušení. Podali je jednotlivci z Česka i zahraničí i obce. Nejvyšší správní soud (NSS) už oslovil Jihomoravský kraj, aby se k přijatým návrhům vyjádřil. První podklady úředníci poslali a další připravují, řekl dnes novinářům hejtman Michal Hašek (ČSSD). Podle jeho názoru kraj dokument obhájí, i když si tím nebyl jistý ve všech detailech územního plánu. "Jsem přesvědčen, že zásady územního rozvoje (územní plán) jako celek testem soudní kontroly projdou. Zda se budeme muset vrátit k některým jednotlivostem, neumím v tuto chvíli říci," řekl hejtman. Na krajském úřadě se prý připravují "na všechny eventuality". Odpůrci územního plánu mohli dokument u soudu napadnout do konce loňského roku. NSS by měl podle zákona rozhodnout v měsíční lhůtě. Jedno z podání k soudu poslalo 14 jihomoravských obcí, a to hlavně kvůli navrženým trasám silnic. Kraj podle obcí nevzal v úvahu, že jejich obyvatelé už nyní trpí hlukem a prachem z dopravy víc, než připouští zákon. "Do již nyní nadlimitně zatíženého území tak zásady územního rozvoje navrhují umístit další zdroje hluku a znečištění ovzduší, což je nezákonné," uvedl nedávno Pavel Černý z advokátní kanceláře Šikola a partneři, která obce zastupuje. Představitelé kraje si jsou podle Haška vědomi toho, že s územním plánem "nesouhlasí 100 procent občanů kraje a 100 procent obcí". Přípravu dokumentu však hájil. Podle něj se musela vyrovnat s požadavky na ochranu životního prostředí stejně jako s požadavky na rozvoj kraje a vznik zázemí potřebného pro hospodářství a ekonomiku. Jihomoravský kraj připravoval svůj územní plán léta. NSS v minulosti dal odpůrcům chystaných silnic za pravdu. Zrušil například část územního plánu Brna, kde byla zakreslená chystaná silnice R43 z Brna do Pardubického kraje. Nový krajský územní plán s ní znova počítá.~pol~pod~sta~zak~dpr
Na vánočních stromcích si pochutnali sloni pražské zoo Praha 5. ledna (ČTK) - Ještě před Třemi králi, tedy termínem, kdy se obvykle v českých v domácnostech odstrojují vánoční stromky, si na tom největším v Česku pochutnali sloni pražské zoologické zahrady. Už tradičně smrk ze Staroměstského náměstí dostali dopoledne ke svačině také losi, zubři a papoušci. Ke zpestření jejich jídelníčku přispěli i obchodníci, kteří zahradě věnovali neprodané stromky. Na Staroměstském náměstí vánoční strom svítil od 26. listopadu.  Zdobilo ho asi 50.000 světýlek v červené a zlaté barvě i trubice napodobující padající sníh. Dvacetimetrový smrk ztepilý pocházel z Malých Kyšic na Kladensku. Po postavení byl zabezpečen ocelovými lany a zatížen šestitunovými kvádry. Před rozřezáním a odvezením do zoo musel být strom důkladně od ozdob očištěn. Kvůli zbytkům z ozdob, které by mohly ohrozit zdraví zvířat, nepřijímá zahrada stromky, které jako ozdoby dosloužily v domácnostech.~spl~mag~ekl
Průvod v Tanvaldu, kde byl zastřelen mladý Rom, má být poklidný Tanvald (Jablonecko) 4. ledna (ČTK) - V Tanvaldu na Jablonecku, kde byl v noci na neděli zastřelen mladý Rom, se prý v sobotu po jeho pohřbu uskuteční poklidný pietní průvod, nikoliv demonstrace. Jeho účastníci se vydají od kostela na místo, kde se střílelo, aby tam zapálili svíčku. ČTK to dnes řekla Eva Gáborová ze Sdružení Roma Tanvald, která byla dnes dopoledne akci oznámit na městském úřadu. Při incidentu byl zraněn i bratr usmrceného mladíka. Muž, který střílel, je na svobodě, nebyl zatím z ničeho obviněn. Gáborová zdůraznila, že celá akce má být poklidná a nenásilná. "Je to jen o tom, že půjdeme od kostela na místo zapálit svíčku. Nechystáme žádné pochody, žádné demonstrace ani nic takového," uvedla. Od kostela se podle ní lidé na místo střelby vydají bezprostředně po pohřbu a vše by se mělo uskutečnit dopoledne. Kolik se může akce účastnit lidí, Gáborová odhadovat nechtěla. Informaci o poklidné sobotní akci ČTK potvrdil i vedoucí obvodního oddělení policie v Tanvaldu Jan Hlubuček. Policie se na sobotu připravuje, podrobnosti ale zveřejní ve čtvrtek. Muže, který na mladíky střílel, policie zatím neobvinila a po podání vysvětlení byl propuštěn. Objevily se informace, že jde o bývalého policistu a také že odcestoval do zahraničí. Státní zástupkyně Lenka Bradáčová to vyloučila. Dnešním Lidovým novinám řekla, že incident neměl rasový podtext.~zak
Gladiolus se u soudu domáhá uznání pohledávky za Sazkou Praha 3. ledna (ČTK) - Společnost Gladiolus, za níž stojí firmy Penta a E-Invest, se u soudu domáhá uznání pohledávky za Sazkou, kterou v insolvečním řízení popřel správce Josef Cupka. Pohledávku v hodnotě zhruba 122 milionů korun Gladiolus získal od společnosti GECO. Další žalobu o určení pravosti pohledávky v hodnotě asi 37 milionů korun podala samotná GECO, vyplývá z informací insolvenčního rejstříku. Firma Gladiolus v žalobě uvádí, že insolvenční správce na zvláštním přezkumném jednání v listopadu pohledávku popřel, aniž by uvedl jakýkoliv důvod. "Žalobce se stanoviskem žalovaného jako insolvenčního správce nesouhlasí a podává proti insolvenčnímu správci tuto žalobu o určení pravosti," uvedl Gladiolus. Původním věřitelem přitom byla společnost GECO, která svou pohledávku firmě v prosinci postoupila. Další pohledávka společnosti GECO dopadla v insolvenčním řízení podobně, podle firmy byla popřena s minimálním zdůvodněním uvedeným pouze v upraveném seznamu přihlášených pohledávek. K Městskému soudu v Praze se loni v květnu přihlásilo 2075 věřitelů s pohledávkami za téměř 41,1 miliardy korun. Insolvenční správce poté popřel pohledávky za 17,154 miliardy korun a jako nesporné uznal pohledávky za zhruba 15 miliard korun. Sazku, která se loni dostala do insolvence a následně do konkurzu, od listopadu vlastní Sázková kancelář vlastněná PPF a KKCG. Ty patří mezi největší věřitele Sazky. Ve výběrovém řízení ji získaly za 3,81 miliardy Kč. Cupka nyní připravuje vypořádání s věřiteli Sazky.~slz~spo~zak~efm
Kurzy eura-13:30, 4.~bur~bup
Jeden musí z kola ven je špionážním dramatem ze studené války Praha 4. ledna (ČTK) - Špionážní drama odehrávající se v 70. letech, tedy v období studené války nabízí snímek Jeden musí z kola ven. Thriller o hledání sovětského špiona v řadách britské tajné služby MI6 vstoupí v distribuci společnosti Aerofilms do tuzemských kin 2. února. Společně s filmovou premiérou se na pultech knihkupectví objeví i stejnojmenná knižní předloha autora špionážní literatury 20. století Johna Le Carrého. Děj filmu v režii Tomase Alfredsona a s hudbou Alberta Iglesiase se točí kolem složitého odhalování "krtka" v centru britské tajné služby. Za stavu nejvyššího ohrožení je povolán z předčasného důchodu George Smiley (Gary Oldman), který všemi prostředky, i nelegálními, hledá mezi bývalými kolegy zrádce. Do poslední chvíle divák netuší, zda jím je ambiciózní Percy Alleline (Toby Jones), jemuž přidělili krycí jméno Švec; zdvořile sebevědomý Bill Haydon (Colin Firth), přezdívaný Krejčí; statečný Roy Bland (Ciarán Hinds), zvaný Voják; pokuřující Toby Esterhase (David Dencik) vystupující pod jménem Chudák; nebo dokonce samotný Smiley, zapsaný jako Žebrák. Úvodní scény filmu vznikly v ulicích Budapešti, které křižují staré automobily značek Škoda a Trabant. Přestože se děj části knihy odehrává v bývalém Československu, tvůrci kvůli filmovým pobídkám natáčeli v metropoli Maďarska. Autenticitu zvyšuje fakt, že kromě angličtiny zní z plátna maďarština, ruština a francouzština. "Ten film je svou atmosférou, herectvím, tempem - zkrátka všemi složkami tak výborný, že po jeho skončení jsem zjistil, že mi vlastně od určitého okamžiku bylo úplně jedno, jak dopadne zápletka a kdo bude muset z kola ven. To se mi u detektivky ještě nestalo," uvedl Ivo Andrle z Aerofilms. Autor knižní předlohy John Le Carré se věnuje zejména špionážním a politickým románům. Od roku 1961 publikoval přes dvě desítky knih.~kul~mag
V lese na Uherskohradišťsku bylo nalezeno mrtvé tělo muže Uherské Hradiště 3. ledna (ČTK) - Mrtvého třiapadesátiletého muže nalezl jeho příbuzný v pondělí v lesním porostu za obcí Lopeník na Uherskohradišťsku. Přivolaný lékař nenašel na těle žádné známky cizího zavinění. Je pravděpodobné, že muž umřel na podchlazení nebo jiný zdravotní problém při cestě z horské restaurace domů, sdělil dnes ČTK mluvčí uherskohradišťské policie Aleš Mergental. Zemřelý odešel na Nový rok na pivo, jenže večer se domů nevrátil. Příbuzný ho spolu s dalším známým začali hledat. V pondělí odpoledne však nalezli jen bezvládné tělo. Případ nadále vyšetřuje policie. "Přesnou příčinu úmrtí určí až zdravotní pitva," dodal Mergental.~zak~met
MD podalo trestní oznámení kvůli převodům pozemků v Ruzyni   ~zak~sta~dpr
MD podalo trestní oznámení kvůli převodům pozemků v Ruzyni   ~zak~sta~dpr
ŘSD podalo trestní oznámení kvůli převodům pozemků v Ruzyni   ~zak~sta~dpr
Výsledky tenisového turnaje mužů a žen v Brisbane Ženy: Dvouhra - 2. kolo: Clijstersová (5-Belg.) - Ivanovičová (Srb.) 6:1, 1:6, 6:3.~spo
Morávek bude půl roku hostovat ze Schalke v Augsburgu Augsburg (Německo)/Praha 2. ledna (ČTK) - Fotbalový záložník Jan Morávek dnes podpisem smlouvy stvrdil svoje hostování v bundesligovém Augsburgu, kam přichází do konce sezony ze Schalke 04. ČTK to řekl hráčův agent Jiří Stejskal. Člen širšího kádru české reprezentace, který se od prosince potýká s poraněným stehenním svalem, se v červnu zase vrátí do Schalke 04. To odmítlo, aby Augsburg získal na Morávka i opci. "Honza je rád, že hostování v Augsburgu vyšlo. Měl by dostávat víc šancí," řekl Stejskal. Morávek si vyzkouší angažmá ve třetím německém týmu: už loni strávil celou sezonu na hostování v Kaiserslauternu, kde se blýskl i pěti vstřelenými góly. Po návratu do Schalke ale letos tolik příležitostí nedostal, i kvůli tomu, že jej od červnového mistrovství Evropy jednadvacítek sužovalo svalové zranění. Na podzim Morávek ve všech soutěžích odehrál třináct zápasů. Na jaře má Morávek pomoci Augsburgu k záchraně v nejvyšší soutěži. Bavorský klub ztrácí tři body na příčky, které zaručují setrvání v bundeslize. V Augsburgu prý o Morávka stáli už v létě, obě strany dospěly k dohodě až nyní.   "Jan Morávek přinese do naší hry kreativitu, což se nám bude hodit v naší snaze se posunout v tabulce vpřed a zachránit se," řekl trenér Augsburgu Jos Luhukay. "Děkujeme Schalke za jejich ochotu. Věříme, že toto hostování bude prospěšné pro všechny strany," dodal předseda klubu Andreas Rettig.~spo
Vláda souhlasí se zmenšením újezdů a zrušením újezdu Brdy Praha 4. ledna (ČTK) - Vláda souhlasí s plánem zmenšit celkovou plochu vojenských újezdů o třetinu. Armáda zcela vyklidí Brdy, zbylé výcvikové prostory zmenší. O rozhodnutí kabinetu ČTK informoval Jan Pejšek z tiskového oddělení ministerstva obrany. Úplným opuštěním výcvikového prostoru Brdy a zmenšením dalších újezdů chce vláda docílit redukce plochy využívané pro výcvik vojáků o 42.000 hektarů ze současných téměř 130.000 hektarů. Podle ministerstva obrany nebude mít dopad na výcvik vojáků. Zákon má jednoznačně stanovit nové hranice újezdů. Vymezená území výcvikových prostorů mají být přiřazena k území přilehlých obcí, případně má zákon vyhlásit vznik nových obcí. Právní úprava má také vyřešit majetkoprávní uspořádání vyčleněného území újezdu. Vyhlášení nových obcí povede například k odstranění současného problému, kdy obyvatelé sídel uvnitř újezdů nemohou volit své zastupitele. Vyřešit se mají i restituční nároky. S plánem redukovat plochu újezdů přišlo vedení resortu v bílé knize, která mimo jiné reaguje na snížení celkového počtu vojáků, které nastalo po zavedení plně profesionální armády po roce 2000. Cílem optimalizace plochy výcvikových prostorů je změna hranic újezdu Boletice, který náleží do Jihočeského kraje, jihomoravského prostoru Březina, vojenského újezdu Hradiště na Karlovarsku a prostoru Libavá v Olomouckém kraji. Uvedené újezdy jsou podle ministerstva plně vyhovující pro výcvik českých i aliančních vojáků. Vojenský újezd Brdy, který bude zcela zrušen, náleží do Středočeského kraje. Obrana se k opuštění Brd rozhodla po vyhodnocení možností jednotlivých újezdů z hlediska výcviku, vybudované infrastruktury a vybavení, ale i po analýze nutných přesunů nejbližších vojenských útvarů do jiných újezdů. Podle ministerstva obrany je změna v pojetí újezdů ekonomickou i politickou nutností. Obrana nebude muset udržovat a modernizovat výcvikové prostory v dosavadní rozloze, což jí ušetří peníze v napjatém rozpočtu. Újezdy v ČR navíc svou plochou v současnosti přesahují obvyklý průměr. Podle ministerstva je podíl rozlohy újezdů na celkové ploše okolních zemí zhruba půl procenta, zatímco v ČR je to nyní 1,7 procenta.~for~pol~pod
Jeseník zůstane zřejmě bez místostarosty, ušetří milion korun Jeseník 4. ledna (ČTK) - Jesenická radnice zůstane i nadále zřejmě bez místostarosty. Místo je volné, poté co v prosinci z této funkce nečekaně odvolali zastupitelé Petra Procházku z ODS. Zástupci koalice uvolněnou pozici obsazovat nechtějí. Radnice by tím ušetřila navíc milion korun ročně. ČTK to dnes řekla starostka Marie Fomiczewová (ČSSD). "V úterý jsme měli koaliční poradu, na které jsme navrhli, že by se zatím druhý místostarosta nevolil a zůstali bychom pouze u jednoho místostarosty. Většina koalice s tím souhlasila, jen TOP 09 si vyžádala čas na rozmyšlenou," uvedla starostka. Podle první ženy radnice není důvodem to, že by město nemohlo najít vhodného kandidáta. "Myslíme si, že jsme schopni tyto agendy zajistit i bez druhého místostarosty, navíc je to významná úspora finančních prostředků. Ušetří se milion korun ročně," dodala starostka. Bývalého místostarostu Procházku navrhla odvolat z funkce hlavní koaliční strana ČSSD, v hlasování ji podpořil koaliční partner Mladí pro Jeseník a z dalších stran i komunisté a Strana svobodných občanů. Naopak proti odvolání Procházky byli kromě členů ODS také koaliční strana TOP 09 a jeden lidovec. Procházka měl na radnici na starosti, školství, sport a kulturu. "Vím o tom. Historicky vždy byly ve městě tři uvolnění. Tehdy byl přitom úřad menší, měl polovinu úředníků. Je ale fakt, že velká část věcí z programového prohlášení, je hotova," reagoval dnes na návrh koalice Procházka. Sociální demokraté vyčítali Procházkovi původní drahou verzi wellness centra a 13 milionů Kč utracených za projekt. Nelíbilo se jim také to, že v předchozím volebním období ještě jako starosta podepsal dokument dokládající dobrou práci firmy na městské zakázce, kterou tato firma musela ke kolaudaci upravovat. Odvolání svého lídra "nepřekousla" ODS, která následně z koalice vystoupila. Podle nich měli koaliční partneři probrat výtky podle smlouvy v koalici. Místo toho si potají vyjednali podporu pro jeho odvolání i v řadách opozice. Koalici nyní tvoří na radnici ČSSD, TOP 09 a Mladí pro Jeseník. I po odchodu čtyř zastupitelů z ODS má koalice převahu 14 hlasů z 25 zastupitelů. Podle starostky se případné doplnění koalice na radnici už neřešilo.~pol~pod
V Iráku zemřelo za minulý rok přes 4000 civilistů Bagdád 2. ledna (ČTK) - Násilnosti v Iráku si v minulém roce vyžádaly 4059 civilních obětí. Uvádí to podle agentury Reuters nejnovější studie, podle níž jde o mírný nárůst od roku 2010, kdy zahynulo během nepokojů 3976 civilistů. Od zahájení mezinárodní invaze pod vedením Spojených států v březnu 2003 zde přišlo o život již 162.000 lidí.  Počty obětí bojů a násilností v Iráku dnes v každoroční statistice zveřejnila britská nevládní organizace Iraq Body Count (IBC). Až 79 procent uvedeného počtu obětí za osm let tvoří civilisté. Asi 9000 mrtvých jsou iráčtí policisté, zahynulo zde také 4474 amerických vojáků, napsala agentura AFP. Mezinárodní síly vedené USA jsou podle statistiky přímo odpovědné za smrt 14.705 civilistů, z nichž více než polovina zemřela během invaze v letech 2003 a 2004. V prosinci opustili Irák poslední američtí vojáci v souladu s dohodou USA a irácké vlády z roku 2008. Současné vedení země však není příliš stabilní, neboť je složeno z nábožensky různě orientovaných stran, připomíná agentura Reuters. Klesající počet obětí byl zaznamenán již po skončení invaze, podle statistik IBC se ale v roce 2009 tato tendence zastavila. "Současné tendence ukazují, že v Iráku jde o pokračující konflikt nízké intenzity, který si ještě vyžádá civilní oběti v přibližně stejném rozsahu jako v posledních letech. Čísla neukazují žádné významné zlepšení, nicméně zatím je třeba vyčkat, jaký důsledek bude mít stažení amerických sil," uvádí se ve zprávě IBC, citované agenturou AFP. Projekt IBC zahájili v roce 2003 britští a američtí dobrovolníci, kteří nechtěli, aby byly opomenuty důsledky vojenské invaze v Iráku.~pol
ŘSD podalo trestní oznámení kvůli převodům pozemků v Ruzyni Praha 2. ledna (ČTK) - Ředitelství silnic a dálnic (ŘSD) podalo trestní oznámení kvůli výstavbě pražského okruhu. Týká převodu pozemků v okolí Ruzyně. Do údajně nevýhodných transakcí byla prý zapojena i část bývalého vedení Ředitelství dálnic (ŘSD), mezi které patří například nedávno obviněný bývalý ředitel ŘSD Petr Laušman a také exmanažer Michal Hala. Podezřelí jsou však i další lidé. Na tiskové konferenci to dnes řekl ministr dopravy Pavel Dobeš. Škoda je odhadována mezi 30 až 40 miliony korun. Podán byl také podnět k prošetření týkající se stavby dálnice D47 v úseku Rudná Hrušov, kde se zkoumají další vzniklé problémy. Na stavbu dálnice prý byla použita méně kvalitní struska. Dálnice se vlní a musí na ní být snížená rychlost. Mohla prý být způsobena škoda až několik set milionů korun. V prosinci poslal soud do vazby dva bývalé manažery a někdejšího právníka Roberta Wolfa ŘSD, které protikorupční policie obvinila kvůli údajně nevýhodným pronájmům pozemků ze strany ŘSD na dálnicích D47 a D5. Jedním z obviněných je Laušman a dalším bývalý výkonný ředitel ŘSD Hala. Dva exmanažery policisté stíhají pro přijímání úplatku a také pro porušování povinnosti při správě cizího majetku. Bývalého právníka pouze pro druhý z trestných činů.~zak~sta~dpr
Nákladní auto v Kralupech těžce zranilo chodce Kralupy nad Vltavou (Mělnicko) 3. ledna (ČTK) - V Kralupech nad Vltavou dnes nákladní auto porazilo muže, který přecházel ulici po přechodu pro chodce. Podle prvotních informací utrpěl těžké zranění. Pro muže přiletěl vrtulník záchranné služby, který ho přepravil do nemocnice, řekl ČTK mluvčí mělnické policie Václav Tichý. Událost se stala kolem 13:00 v Mostní ulici. Podle Tichého byl chodec po nehodě při vědomí.~dpr~zak
Mogul Murdoch vstoupil na Twitter, chce držet dietu a být pokorný Londýn 2. ledna (ČTK) - S příchodem nového roku se mediální mogul Rupert Murdoch pustil do pro něho dosud neprozkoumané oblasti. Po těžkém loňském roce, kdy jeho mediálním impériem otřásl skandál s odposlechy v Británii, si založil účet na komunikační síti Twitter. Pro letošek si tento 80letý podnikatel kromě jiného předsevzal, že bude držet dietu. Do dnešního odpoledne Murdoch na Twitteru získal 50.000 čtenářů. O skandálu kolem již neexistujícího bulvárního deníku News of the World, který patřil do Murdochova mediálního impéria News Corporation, se nezmiňuje. Místo toho informuje třeba o rodinné dovolené. "Mým předsevzetími je zachovat si pokoru a zvědavost a dieta k tomu patří samozřejmě," napsal podnikatel, kterého lze na Twitteru najít pod jménem rupertmurdoch. Murdocha na Twitteru s dávkou ironie přivítal John Prescott, někdejší britský vicepremiér. "Přání všeho nejlepšího do nového roku jsem vám nechal ve své hlasové schránce," vzkázal Prescott Murdochovi. Novináři z deníku News of the World odposlouchávali telefonáty celebrit, sportovních hvězd, "nabourali se" i do hlasové schránky unesené a později zavražděné školačky.~mag~mix~med~pit
Klaus mladší končí u Dobeše, podle Lidovek.cz jej chce Dobeš zpět Praha 3. ledna (ČTK) - Ředitel gymnázia PORG Václav Klaus mladší končí jako poradce ministra školství Josefa Dobeše (VV). Ke konci roku mu totiž vypršela smlouva, uvedl server Lidovky.cz. Klaus ČTK informaci potvrdil s tím, že je beztak pracovně vytížený ve škole. Podle serveru by jej ale Dobeš chtěl na úřadě dál. Klaus Dobešovi pomáhal s opatřeními na snížení byrokracie ve školách, jeho práci si ministr chválil. "Skončila mi smlouva, měl jsem tam jen takový pidiúvazeček. Já mám dost práce rozdělané u sebe ve škole," řekl Klaus ČTK. Soukromé pražské gymnázium PORG patří mezi nejprestižnější v republice, jeho žáci dopadli nejlépe ve státních maturitách. Od září navíc škola otevřela pobočku také v Ostravě. Klaus dodal, že svůj úkol na ministerstvu dokončil. Na konci loňského roku totiž schvalovacím procesem úspěšně prošla novela školského zákona, která přinesla jeho zeštíhlení a snížení byrokracie v chodu škol. "Smlouva je vždycky na rok, a pak se scházíme, zhodnotíme a prodlužujeme. Moje přání je, abychom ji opět prodloužili," cituje ale server Lidovky.cz ministra Dobeše. Prezidentův syn začal s ministrem spolupracovat v září 2010. Na doporučení lidí z okolí Hradu přijal Dobeš později jako svého poradce i kontroverzního úředníka Ladislava Bátoru. Sám prezident v minulosti označil Dobeše za nejlepšího polistopadového ministra školství.~sko~for~pol~pod
Ústí n.O. chce letos definitivně určit, co s areálem bývalé Perly Ústí nad Orlicí 3. ledna (ČTK) - Radnice v Ústí nad Orlicí chce letos zpracovat celkovou koncepci budoucího využití rozsáhlého areálu bývalé textilky Perla, který město koupilo v roce 2010. ČTK to řekl starosta Petr Hájek (Sdružení Oušťáci). Doposud v areálu vzniklo pouze několik desítek parkovacích míst, některé prostory mají dočasně pronajaty drobní podnikatelé. Vedení radnice koncem loňského roku uspořádalo pro zastupitele kulatý stůl, kde představilo dosud uskutečněné kroky a stanovilo další harmonogram na letošní rok. "Letos chce postoupit o kus dál. Chceme nechat zpracovat dopravní situaci s vazbou na areál Perly a jasně určit, co v tomto území může a nemůže být a co by mělo zajistit město a co soukromí investoři," řekl starosta. Celková koncepce by podle něj mohla být hotová v září či říjnu. Na jejím základě pak chce město zadat architektonické studie konkrétních objektů. Na vlastní stavební činnost plánuje využít další vlnu evropských dotací po roce 2014. Ústí se vloni také obrátilo na studenty architektury, aby navrhli, jak s areálem naložit. "Část podkladů již máme, část dostaneme po skončení zimního semestru," uvedl Hájek s tím, že mluvit o získaných návrzích je zatím předčasné. Strategicky výhodně umístěný areál zkrachovalé textilky Perla o rozloze osmkrát větší než centrální náměstí město koupilo za 30 milionů korun. Továrna skončila výrobu v roce 2009, rok předtím ještě zaměstnávala 400 lidí.~pol~pod~sta
Muž z Plzně podle policie připravil vlastníky domů o 3 miliony Kč Plzeň 2. ledna (ČTK) - O víc než tři miliony korun připravil podle policie šestapadesátiletý muž z Plzně společenství vlastníků domů. Jako předseda výboru společenství mohl disponovat jeho účtem a postupně ze společných peněz poskytl půjčky firmám, v nichž byl zainteresovaný. ČTK to dnes řekla policejní mluvčí Martina Korandová. Policisté muže stíhají za zpronevěru. Půjčky podle ní muž poskytoval firmám od posledního dne roku 2005 až do ledna 2011. "Ihned na začátku zapůjčil jedné firmě 635.000 korun. A když si toho nikdo nevšiml, finanční prostředky poskytl i v dalších 25 případech," doplnila mluvčí.~zak
V kauze takzvaných vlčích dětí vypovídali příbuzní obžalovaných Praha 4. ledna (ČTK) - V případu rodičů, kteří podle obžaloby nepustili své děti celý život z vinohradského bytu, dnes u pražského městského soudu vypovídali jejich příbuzní. Otec obžalované ženy obvinil svého zetě také z psychického týrání své manželky. Podle něho jí pravděpodobně zakazoval chodit ven a stýkat se se svými známými. Žena naopak uvedla, že byla od malička týrána svými rodiči. Muž se ženou jsou viněni z toho, že zatajili narození svých dvou synů, které nezaregistrovali na úřadech, ani je nikdy nevzali na lékařské vyšetření. Údajně jim také nedávali dostatečné jídlo, neoblékali je ani je pořádně nemyli. Podle obžaloby jim způsobili těžkou újmu na zdraví, za což mohou jít až na 12 let do vězení. Státní zástupkyně Margita Kralická již první den hlavního líčení uvedla, že roční ani dvouletý chlapec v době, kdy je našla policie, neuměli vůbec mluvit, pouze plakali a vydávali občasné zvuky. Nedokázali ani chodit, neměli kousací reflexy a nebyli na svůj věk dostatečně fyzicky a psychicky vyvinutí. Děti mají údajně poškozeny mozkové funkce a nelze vyloučit, že budou mít trvalé psychické následky. Rodičům hrozí v případě odsouzení až dvanáctileté tresty vězení. Rodiče obžalovaného a jeho bratr, který se o děti v současnosti stará, však dnes jakékoli zdravotní problémy dětí odmítli. Podle jejich tvrzení jsou děti v dobrém fyzickém i psychickém stavu. Také oba obžalovaní v úterý před trestním senátem svorně tvrdili, že se o své potomky starali více než dobře. Pouze prý nejsou zastánci tradičních metod výchovy. Policisté případ odhalili, když přijeli do bytu ve Vinohradské ulici prošetřit narušování veřejného pořádku. Podle svého vyjádření jim volala obžalovaná žena, protože se začala bát svého manžela, který jí vyhrožoval zabitím. Sama jim prý řekla, že má doma dvě nenahlášené děti. Příbuzní dnes uvedli, že ani oni neměli do té doby o narození chlapců ponětí.~zak
Londýnský bílý cukr č.5-14:00; 3.~bur~buk
Tématem festivalu Go Kamera bude letos Indie Praha 5. ledna (ČTK) - Ústředním tématem cestovatelského festivalu a festivalu dokumentárních filmů s cestovatelskou tematikou Go Kamera bude Indie. Na dnešním setkání s novináři to řekla organizátorka festivalu Darja Milošová. Festival je po jedenácté hlavním doprovodným programem turistického veletrhu Go a Regiontour, který se uskuteční 12. až 15. ledna na brněnském výstavišti. S Indií bude spojeno 15 z celkových 40 přednášek a filmových projekcí festivalu. Zbylých 25 příspěvků je vybráno tak, aby pokrývaly zajímavá místa na všech pěti kontinentech. Festival otevře redaktor Českého rozhlasu Jaromír Marek, který v Indii dlouhodobě žil. Dále vystoupí mimo jiné hudebník Ondřej Hejma, který bude mluvit o cestě autostopem do Indie. Jednou z nejznámějších osobností, která na festivalu vystoupí, je švýcarský spisovatel a lovec záhad Erich von Däniken, který svůj příspěvek věnuje záhadám a tajemstvím Egypta. Rakouský cestovatel a dobrodruh Bruno Bauman se bude věnovat jednomu z tibetských posvátných míst, hoře Kailas. Veletrh cestovního ruchu, jehož je cestovatelský festival součástí, se zaměřuje na propagaci cestovního ruchu v regionech (Regiontour) a výjezdového cestovního ruchu (Mezinárodní veletrh průmyslu a cestovního ruchu GO). Regiontour se letos uskuteční po jednadvacáté, Go po dvaadvacáté. Loni na obou akcích vystavovalo 842 firem z 24 zemí. Expozice si prohlédlo přes 33.000 návštěvníků. Zahraniční návštěvníci přijeli z 24 zemí, především ze Slovenska, Polska a Německa.~tur~slz~kul~mag
Avízo, 3.1.: Hejtman Stanislav Eichler předá medailon a dárky... Č. Lípa - 09:00 Hejtman Stanislav Eichler předá medailon a dárky prvnímu občánku Libereckého kraje, který se narodil v roce 2012. Místo: Nemocnice s poliklinikou Česká Lípa, Purkyňova 1849 Pramen: mluvčí Libereckého kraje Jiří Langer, tel.: 739 541 588, e-mail: jiri.langer@kraj-lbc.~den~sop~mag~pol~pod
Pražští policisté zadrželi cizince hledaného Interpolem Praha 4. ledna (ČTK) - Pražští policisté zadrželi v neděli 1. ledna padesátiletého Bulhara, na něhož je vydán mezinárodní zatýkací rozkaz. Muž skončil v policejní cele a bude vydán zpět do Bulharska. Na policejním webu o tom dnes informovala pražská policejní mluvčí Eva Kropáčová. Muže objevili policisté z cizinecké policie, když kontrolovali cizince na pražském Václavském náměstí. Jeden z kontrolovaných jim předložil bulharský občanský průkaz. Následným prověřením policisté zjistili, že se jde o muže, jehož hledá bulharský Interpol.~zak~prg
Na novoročních koncertech České filharmonie zazní Mahler a Mozart Praha 4. ledna (ČTK) - Skladby Wolfganga Amadea Mozarta a Gustava Mahlera zazní tento čtvrtek a pátek ve Dvořákově síni Rudolfina na dvou novoročních koncertech České filharmonie. Šéfdirigent Elijahu Inbal, který orchestr bude řídit, zvolil pro tuto příležitost Mozartovu Symfonii D dur zvanou Haffnerova a vrcholnou vokálně symfonickou Mahlerovu skladbu Píseň o zemi. Sólových partů se ujme argentinsko-slovinská mezzosopranistka Bernarda Finková a americký tenorista Stephen Gould. Pro Inbala to budou poslední novoroční koncerty s českými filharmoniky. S pražským publikem se rozloučí již letos v červnu, kdy mu skončí tříletá smlouva. Pětasedmdesátiletý šéfdirigent nastoupil k ČF v roce 2009 za poměrně složité situace, kdy se mu někdejší ředitel Vladimír Darjanin neúspěšně snažil zrušit již podepsanou smlouvu. S českými filharmoniky se Inbal intenzivně věnoval například dvojitému Mahlerovu výročí. Převážně s tímto repertoárem pak loni absolvoval orchestr pod jeho vedením například úspěšné turné v Paříži, Kolíně nad Rýnem, Lucemburku a Rotterdamu. Jak tehdy Inbal řekl v rozhovoru pro ČTK, české filharmoniky si cení pro jejich "opravdové muzikantství a smysl pro spontánní hru". Uvedl, že to je i díky české mentalitě a přirozenému nadání Čechů pro hudbu. Po Inbalovi se šéfdirigentské taktovky u České filharmonie ujme od letošního září dirigent Jiří Bělohlávek. Podle Inbala orchestru pomůže i lépe porozumí složité české povaze. Orchestr a vedení si od Bělohlávka slibují zlepšení především umělecké úrovně i lepší propagaci "značky", jakou bude vytvářet "český dirigent s českým orchestrem" v zahraničí. Až v Praze Inbal skončí, hodlá se dále věnovat závazkům v divadle La Fenice v Benátkách a Tokijském metropolitním symfonickém orchestru. Loni v únoru začal ČF šéfovat nový generální ředitel David Mareček, který na jaře zahájil i reformu orchestru. Pokud bude úspěšná, hráčům se zvýší platy. Stabilizace ekonomické situace i provozu orchestru byla také jednou z podmínek nástupu dirigenta Bělohlávka.~kul
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina A: ČR - USA 2:0 po druhé dvouhře Kvitová - Matteková-Sandsová 6:2, 6:1, Berdych - Fish 6:3, 6:3, následuje Kvitová, Berdych - Matteková-Sandsová, Fish.   Bulharsko - Dánsko 2:1 Pironkovová - Wozniacká 5:7, 6:4, 2:6, Dimitrov - Nielsen 7:6 (7:5), 6:2, Pironkovová, Dimitrov - Wozniacká, Nielsen 3:6, 6:4, 10:1.   Tabulka:    1.	ČR	1	1	0	2:1	5:3	1	2.	Dánsko	2	1	1	3:3	8:7	1	3.	Bulharsko	2	1	1	3:3	8:8	1	4.~spo
Výsledky tenisového turnaje mužů v Čennaí Tenisový turnaj mužů v Čennaí (tvrdý povrch, dotace 398.250 dolarů): Dvouhra - 1. kolo: Dodig (5-Chorv.) - Vardhan (Ind.) 4:6, 7:6 (10:8), 6:1, Sela (Izr.) - Fognini (6-It.) 6:0, 6:1, Bhambri (Ind.) - Beck (SR) 6:2, 6:3, Paire (Fr.) - Riba (Šp.) 6:2, 6:1.~spo
Výsledky SP a Tour de Ski v běhu na lyžích v Toblachu SP a Tour de Ski v běhu na lyžích v Toblachu (Itálie): Muži (5 km klasicky): 1. Legkov (Rus.) 13:49,5 min., 2. Rönning (Nor.) -1,7, 3. Cologna (Švýc.) -2,0, 4. Bauer (ČR) -3,5, 5. Černousov (Rus.) -4,0, 6. Teichmann (Něm.) -6,0, 7. Japarov -9,5, 8. Krjukov -9,9, 9. Turyčev (všichni Rus.) -10,1, 10. Pasini (It.) -12,3, ...19. Jakš -25,4, 66. Magál (oba ČR) -1:08,1. Průběžné pořadí Tour (po 5 z 9 etap): 1. Cologna 1:51:11,9, 2. Northug (Nor.) -15,7, 3. Legkov -39,2, 4. Vylegžanin -1:14,9, 5. Kershaw (Kan.) -1:29,8, 6. Bauer -1:35,9, ...18. Jakš -2:48,4, 53. Magál -7:20,8. Průběžné pořadí SP (po 15 z 37 závodů): 1. Northug 802, 2. Cologna 723, 3. Manificat (Fr.) 398, 4. Legkov 386, 5. Hellner (Švéd.) 369, 6. Harvey (Kan.) 301, ...11. Bauer 264, 28. Jakš 112, 86. Magál 22.   15:45 3 km klasicky ženy.~spo
Pražské nemocnice dají ceny nadstandardů na weby či do ordinací Praha 5. ledna (ČTK) - Pražské nemocnice podle zjištění ČTK finišují v propočítávání částek, které pacienti doplatí, když si zvolí některý z 18 nadstandardů. Fakultní nemocnice Královské  "Seznam nadstandardů máme na přední straně webu jako ekonomicky náročnější variantu léčby," uvedl mluvčí Vinohrad Lukáš Matýsek. Seznam se podle něj bude postupně doplňovat a aktualizovat. Za lepší vakcínu proti chřipce doplatí pacient na Vinohradech 125 korun, což je rozdíl mezi cenou vakcíny a úhradou pojišťovny. Dosud platil pacient vše, tedy 286 korun. Za plastovou sádru na celou horní končetinu dá pacient 490 korun, dosud platil 677 korun. Za nitrooční měkkou čočku dá pacient 6790 korun, dosud za ni platil od 9790 korun. Mluvčí Thomayerovy nemocnice Martina Štanclová doplnila, že v platbách za čočky se pro pacienty ve skutečnosti mnoho nezmění. Většina nemocnic totiž to měla zařízené tak, že účtovala pojišťovně běžnou čočku, doplatek za kvalitnější uhradila nadace, jíž pacient dal sponzorský dar v potřebné výši. Nyní pacient zaplatí tuto částku rovnou nemocnici. "Informace o cenách nadstandardů dostanou pacienti přímo v ordinaci od ošetřujícího lékaře, u čoček ještě čekáme se zveřejněním plateb na poslední vyjádření pojišťoven, kolik uhradí," řekla Štanclová. Kalkulace má Thomayerova nemocnice hotové už pro lehčí sádry, pacienti za ně doplatí 300 až 400 korun. O odlehčené sádry ale podle mluvčí prakticky zájem nebyl. Lékaři je nedoporučují bezprostředně po úrazu, kdy zlomená končetina opuchne. Radí klasickou sádru, kde je rezerva pro otok, a až po týdnu ji vyměnit za plastickou.~zdr
Avízo, 5.1.: TK po zasedání jindřichohradecké rady J.Hradec - 10:00 TK po zasedání jindřichohradecké rady. Místo: městský úřad, zasedací místnost, Klášterská 135/II Pramen: Karolína Průšová, odbor kancelář starosty J. Hradce, tel.~den~pol~pod
Avízo, 26.1.: TK v rámci Galileo Application Congress Prague... Praha - 13:30 TK v rámci Galileo Application Congress Prague 2012. Kongres je koncipován jako setkání na mezinárodní úrovni, kde se tvůrci evropské politiky a všechny strany zúčastněné v oblasti využití družicové navigace setkají s odborníky a zástupci průmyslu z celé EU. Koná se koná pod záštitou premiéra Petra Nečase a ministra dopravy Pavla Dobeše. Akreditace na e-mail: pavel.strob@akvs.eu nebo tel: 724 041 221.~den~pit~for~pol~pod
NERV: ČR by měla být pro zachování peněz na politiku soudržnosti Praha 2. ledna (ČTK) - Česká republika by měla prosazovat v EU zachování peněz na politiku soudržnosti. Uvedla to dnes Národní ekonomická rada vlády (NERV), která projednala dokument zabývající se rozpočtovým rámcem EU pro roky 2014 až 2020 a navrhla zájmy Česka v jednotlivých oblastech. Cílem politiky soudržnosti, známé také jako kohezní politika, je hlavně vyrovnávat hospodářské a sociální rozdíly mezi evropskými regiony. "Zachování peněz na politiku soudržnosti je pro zemi našeho typu jednoznačně výhodný," uvedl NERV. Česko, které se na unijním HDP podílí necelými dvěma procenty, nyní čerpá v rámci kohezní politiky téměř osm procent všech prostředků. Návrh nového rozpočtového rámce by podle rady umožnil si tuto pozici i na další období udržet. Politika soudržnosti se v současném rozpočtovém období 2007 až 2013 dotýká zhruba třetiny rozpočtu unie. Peníze se přerozdělují většinou prostřednictvím strukturálních fondů. Nárok na peníze ze strukturálních fondů mají pouze takzvané znevýhodněné regiony, tedy například venkovské či problémové městské oblasti. Na pomoc má nárok region, který nedosahuje 75 procent průměru hrubého domácího produktu na obyvatele v EU. To jsou v současném rozpočtovém období všechny regiony ČR s výjimkou Prahy. Rada se také vyslovila pro to, aby využívání peněz pro kohezní politiku podléhalo přísnějším pravidlům z pohledu efektivnosti a udržitelnosti. Návrhy nových unijních fondů na infrastrukturu, energetiku a informační a komunikační technologie jsou prý pro ČR naopak nevýhodné, neboť ztíží a zúží možnosti získání těchto prostředků. NERV je proti inovacím na příjmové straně, tedy proti zřízení daně z finančních transakcí, zvláštní obratové daně či ekologické daně. "Vzhledem k tomu, že reálné důvody pro uvalení těchto daní (nejméně pak daně z finančních transakcí) v ČR buď neexistují, případně nejsou zásadní, zvyšování daňové zátěže tímto směrem je z našeho pohledu jednoznačně neakceptovatelné," uvedla rada. Podobu návrhu víceletého finančního rámce EU na roky 2014 až 2020 podle NERV významně ovlivňuje finanční a ekonomická krize. "Špatnou zprávou je, že některé ze členských států EU zadlužovací trajektorií vytvořily dluh tak objemný a jejich ekonomické možnosti tak přesahující, že v krátkém období není možné za normálního ekonomického a společenského chodu tento problém vyřešit," řekl garant skupiny NERV Petr Zahradník.~mak~for~pol~pod~eur
Němci prý zkoumají, jak banky donutit odepsat 75 pct dluhu Řecka Atény/Berlín 2. ledna (ČTK) - Němci prý zkoumají možnost, jak přinutit soukromé věřitele, což jsou hlavně banky, odepsat až 75 procent řeckého dluhu. Napsal to dnes řecký portál Euro2day, který ale nesdělil zdroj svých informací. Oficiální místa v Berlíně podle agentury Bloomberg zprávu odmítla komentovat a jen uvedla, že jednání finišují a mohla by skončit už velmi brzy. Banky na jednom z podzimních summitů Evropské unie slíbily, že dobrovolně odepíšou asi polovinu řeckého dluhu. Příslib je součástí dohody o druhé finanční pomoci Řecku, které by mělo dostat zhruba 130 miliard eur (asi 3,3 bilionu Kč). Atény už jeden záchranný úvěr čerpají, a to v objemu 110 miliard eur (asi 2,8 bilionu Kč). Soukromí věřitelé drží řecké státní dluhopisy za zhruba 206 miliard eur, v přepočtu kolem 5,3 bilionu Kč. Zatím se ale stále dolaďují podrobnosti, které určí, za jakých podmínek budou soukromí věřitelé dluhopisy vyměňovat za nové. Ty budou mít delší splatnost a nižší úročení. Informované zdroje v prosinci uvedly, že věřitelé Řecka zatím odolávají tlaku Mezinárodního měnového fondu (MMF), který je žádá, aby přistoupili na odpis větší části řeckého dluhu. Zadlužení Řecka přesahuje 160 procent hrubého domácího produktu (HDP). Měnový fond zhruba před dvěma týdny varoval, že pokud soukromí věřitelé neodepíšou větší část dluhu, do konce letošního roku bude zadlužení Řecka na téměř dvojnásobku jeho HDP. Německá kancléřka Angela Merkelová na summitu Evropské unie 9. prosince ustoupila od předchozího požadavku, aby se držitelé dluhopisů zúčastnili i každé další záchrany členské země eurozóny, ke které by bylo v budoucnu případně nutné přistoupit. Místo toho řekla, že Řecko byl zvláštní případ, který se nesmí opakovat.~mak~fin~eur
MF zveřejní výsledky státního rozpočtu, čeká se vyšší schodek Praha 3. ledna (ČTK) - Ministerstvo financí dnes zveřejní výsledky státního rozpočtu za loňský rok. Podle dřívějšího vyjádření ministra financí Miroslava Kalouska skončilo loni hospodaření státu se schodkem 140 až 150 miliard korun. Naplánovaný rozpočet přitom počítal s deficitem 135 miliard korun. Důvodem horšího výsledku jsou podle ministra zpožděné a zadržené platby z Evropské unie. "Bohužel vzhledem ke známým skutečnostem, dojde ke zpoždění a zadržení některých plateb z EU, takže pokud promítneme i evropské peníze, tak ta bilance bude vyšší. Co se týče národních zdrojů, tedy vybraných daní na straně jedné a výdajů na straně druhé, je ten výsledek lepší," uvedl ministr. Ve Strategii financování státního dluhu na rok 2012 zveřejněné na počátku prosince MF uvedlo, že očekává za celý rok 2011 výsledný schodek státního rozpočtu ve výši 130 miliardy korun, který bude ovšem vlivem zpoždění čerpání některých transferů z Evropské unie o deset až 15 miliard korun horší. "Nebude se však jednat o reálné zhoršení hospodaření státu, ale pouze o technický rozdíl způsobený zpožděním čerpání transferů," uvádí materiál. Rozpočet na rok 2012 schválený vládou počítá se schodkem 105 miliard korun při výdajích ve výši 1190 miliard korun.~mak
Švýcarský horský masiv Jungfrau ozářila laserová show Bern 2. ledna (ČTK) - Švýcarský umělec Gerry Hofstetter na Nový rok vytvořil velkolepou  Hofstetter rozbil pod vrcholkem Jungfrau v nadmořské výšce 3380 metrů tábor a na tamním ledovci v srdci švýcarských Alp hodlá zůstat do 8. ledna, dokdy má po osm večerů osvětlovat horu. Teploty zde přitom mohou klesat až na minus 30 stupňů Celsia. Kromě švýcarského kříže chce promítat vlak místní železnice a portrét jejího zakladatele Adolfa Guyera-Zellera. Osvětlení hory Jungfrau zahájilo oslavy stého výročí železnice. V roce 1912 byla vybudována trať přes horské sedlo Jungfraujoch včetně tunelu pod horami Eiger a Mönch a nejvýše položené železniční stanice v Evropě. Dráha na Jungfrau přepraví kolem 700.000 pasažérů ročně.~mag~kul~spl~dpr
Těžba nánosů z luhačovické přehrady by měla skončit koncem ledna Luhačovice (Zlínsko) 5. ledna (ČTK) - Těžba nánosů z přehrady v Luhačovicích na Zlínsku by měla skončit na konci ledna. Čištění dna nádrže trvá s přestávkami od listopadu 2010, práci zkomplikovaly v srpnu přívalové deště, které přehradu zčásti opět naplnily. Práce se poté obnovily až na konci října. Zbývá vytěžit ještě 25.000 metrů krychlových sedimentů, řekla ČTK mluvčí Povodí Moravy Veronika Slámová. Termín dokončení by mohlo ohrozit jen nepříznivé počasí. Podle mluvčí je třeba, aby mrzlo a sedimenty se daly lépe odebírat a vyvážet. Původní termín ukončení těžby byl dřívější, ovšem závěr roku byl deštivý a dno nádrže se podmáčelo, a práce se tím zpomalily. Vodohospodáři ze dna vytěží celkem 295.000 metrů krychlových sedimentů. Vyčištění přijde na 125 milionů korun. Nádrž by se měla začít plnit letos na jaře. "V létě už ji budou moci lidé běžně užívat, koupat se v čisté vodě," uvedla Slámová. Luhačovickou přehradu dlouhodobě trápily sinice a koupání často zakazovali hygienici. Přehrada u Luhačovic se začala stavět v roce 1913, důvodem byla především ochrana před povodněmi. Poprvé byla napuštěna v roce 1930. Nádrž se osvědčila například při povodni v červenci 1977, kdy snížila kulminaci povodňového průtoku z 54 metrů krychlových za sekundu na zhruba 19 metrů krychlových za sekundu.~zem~ene~sta~ekl~spl~efm
Číňany děsí bestie na známce k nadcházejícímu roku draka Peking 5. ledna (ČTK) - Vlnu nespokojenosti vyvolala známka vydaná k nadcházejícímu roku draka, která se začala dnes prodávat v Číně. Zobrazuje  Autor známky Čchen Šao-chua uvedl, že se setkal se spoustou kladných i kritických reakcí na své dílo. Podle něj by jeho drak měl být interpretován jako symbol rostoucího sebevědomí Číny. "Drsný, mocný a sebevědomý drak je vhodnou volbou," napsal Čchen ve svém blogu. Listu The Global Times Čchen řekl, že jeho výtvarné ztvárnění známky vychází ze vzorů na takzvaných "dračích šatech", které nosili čínští císařové dynastie Čching (1644-1911). Mýty tvrdí, že Číňané jsou potomky draků a mnozí považují draky za symbol naděje. Známá čínská spisovatelka Čang I-che nicméně ve svém mikroblogu podotkla, že "byla k smrti vyděšena", když poprvé viděla onu červeno-žlutou šupinatou příšeru s drápy. Jiní přispěvatelé ironicky poukazují na to, že by se drak ze známky mohl stát emblémem čínského ministerstva zahraničí. "Bude ministerstvo zahraničí posílat tuto známku jako dárek svým starým přátelům, či svým odvěkým rivalům? Naznačuje tato dračí známka mírový rok 2012?" táže se hongkongský televizní moderátor Čchen Jang. Čínský Nový rok připadá letos na 23. ledna. Rok draka by po "poklidném, až líném" roce zajíce (králíka) měl být podstatně bouřlivější a charakterizovat by ho měla "pozitivní dračí energie".~mag~pit~spl
Na šumavský Špičák se vrací po více než 20 letech významné závody Plzeň 5. ledna (ČTK) - Po více než dvaceti letech se vrací na sjezdovky západočeského Špičáku závody republikové i mezinárodní úrovně. Už tuto sobotu vyjede na trať první lyžař, pojede se slalom a obří slalom Českého poháru mladších a starších žáků. Organizátoři očekávají až 300 závodníků. ČTK o tom informoval spolumajitel střediska Vladimír Kasík. "Modernizace a rozšíření sjezdovek nám pomohlo k získání homologace lyžařské federace FIS. Můžeme tak pořádat závody všech kategorií na mezinárodní a tedy i republikové úrovni," uvedl. Závodem v sobotu začíná Špičák od mládežnické kategorie, postupně ale bude usilovat o přidělení dalších podniků. Podle Josefa Tremla, autora knihy Sportovní areál Špičák 1971 - 2011 a současně dalšího ze spolumajitelů areálu, se poslední závod na republikové úrovni na Špičáku konal na konci roku 1989. "Byla to zimní část Československé univerziády. Jel se zde slalom, obří slalom, superobří slalom a kombinace mužů i žen," uvedl. Na Špičáku se měl podle Tremla konat v únoru 1990 Evropský pohár mužů ve slalomu a obřím slalomu jako Velká cena Špičáku. "Pořádali jsme jej společně s německým Velkým Javorem, kde se v pátek a sobotu měl jet slalom respektive obří slalom. Jenže jak nás, tak Němce zradilo počasí, na tratích bylo pouze deset až 15 centimetrů sněhu," uvedl Treml. Kvůli nedostatku technického zasněžování musel závod být zrušen. Na Špičáku se neuskutečnil ani závod ve Světovém poháru ve skicrossu v roce 2008. "Na startu byla nahlášena i ikona tohoto sportu a několikanásobný mistr světa, Čech Tomáš Kraus. Jenže tehdy se pořadatel závodu dostal do finančních problémů a pohár byl zrušen," dodal Treml. Tuto sobotu už to podle něj skutečně vyjde, očekává se start až 300 závodníků. V sobotu se jede na dolním úseku sjezdovky číslo tři slalom. V neděli pak na celé sjezdovce číslo tři obří slalom. Ostatní návštěvníci areálu budou mít s výjimkou uvedených úseků a dnů k dispozici všechny ostatní tratě a všechny vleky.~spl~mag~spo
Dopravu ve Zlínském kraji komplikuje čerstvý sníh a také vítr Zlín 5. ledna (ČTK) - Dopravu ve Zlínském kraji dnes komplikuje sněžení, které se v nižších polohách mění na déšť se sněhem. Dvě hodiny nebyl sjízdný kopec směrem na obec Petrůvka na Zlínsku i buchlovské hory na Slovácku. Pro kamiony byla zase uzavřena silnice I/35 z Horní Bečvy na Vsetínsku až po hranice se Slovenskem. Řidiči by nadále vzhledem k počasí měli volit opatrnou jízdu, vyplývá z informací Ředitelství silnic a dálnic ČR. Podle krajské policejní mluvčí Jany Bartíkové policisté přes nepříznivé počasí dnes zatím nezaznamenali větší počet dopravních nehod. "Situace je velmi klidná. Měli jsme jen tři drobné nehody na Vsetínsku, dvě v Horní Lidči a jednu v Leskovci. Je ale možné, že další méně závažné nehody nám řidiči ani nehlásili," řekla ČTK Bartíková. Podle internetových stránek silničářů napadlo na Valašsku zhruba 20 centimetrů sněhu. Na silnicích I. třídy je převážně rozbředlý, menší cesty regionu pokrývá sněhová vrstva. Vozovky v ostatních okresech Zlínského kraje jsou většinou holé a mokré, ve vyšších polohách na nich leží rozbředlý sníh. V regionu padá déšť se sněhem nebo mrholí, viditelnost je tak vlivem srážek snížená. Místy fouká i silný vítr.~met~dpr
Soud začne projednávat případ takzvaných vlčích dětí Praha 3. ledna (ČTK) - Pražský městský soud se dnes začne zabývat případem rodičů, kteří podle obžaloby nepustili své dvě malé děti celý život z bytu ve Vinohradské ulici v Praze. Žena je údajně porodila doma a jejich narození zatajila úřadům. V době, kdy je policie našla, neuměly prý mluvit, neměly kousací reflexy a nebyly na svůj věk dostatečně fyzicky ani psychicky vyvinuté. Matce i otci hrozí za trestný čin týrání svěřené osoby až dvanáctileté vězení. Policie případ podle svého dřívějšího vyjádření odhalila, když do bytu přijela prošetřit narušování veřejného pořádku. Kvůli tomu, jak byt vypadal, se začala zajímat o to, jak děti žijí. Přitom se policisté od rodičů dozvěděli, že se děti narodily doma bez jakékoliv lékařské asistence a doposud nemají ani rodný list. Podle žalobců otec s matkou zcela zanedbávali hygienu svých dětí, dostatečně je neoblékali ani jim nedávali adekvátní stravu. Děti mají údajně poškozeny mozkové funkce a nelze vyloučit, že budou mít trvalé následky. V době nalezení byly dětem tři roky a půldruhého roku. Jejich rodiče jsou podle deníku Mladá fronta Dnes vyznavači alternativního životního stylu. "Byli přesvědčeni, že o ně dobře pečují tím, že je chrání od špatného okolního světa," řekla deníku radní Prahy 2 Kateřina Jechová.~zak
Zemřel dlouholetý trenér německé hokejové reprezentace Unsinn Füssen (Německo) 5. ledna (ČTK) - Ve věku 82 let zemřel po těžké nemoci dlouholetý trenér německé hokejové reprezentace Xaver Unsinn. Kouč, jenž byl málokdy k vidění bez svého typického klobouku, dovedl v roce 1976 tehdejší Německou spolkovou republiku k senzačnímu olympijskému bronzu. Unsinn trénoval národní tým třikrát. Nejprve v roce 1964, poté mezi lety 1975 a 1977 a naposledy v nejdelším období 1981-1990. Celkově vedl reprezentaci ve 221 zápasech. Muž s přezdívkou Mr. Eishockei získal jako hráč a trenér jedenáct německých titulů, zúčastnil se šesti olympijských turnajů a dvanácti mistrovství světa. V roce 1998 byl uveden do Síně slávy v Torontu.~spo
Blažek do Českých Budějovic nepůjde, Řepka dostal nabídku České Budějovice 5. ledna (ČTK) - Fotbalový brankář Jaromír Blažek do Českých Budějovic po prosincovém konci ve Spartě nepůjde. Jihočeši definitivně získali i pro jarní sezonu na hostování chorvatského gólmana Mateje Delače z Chelsea a tím padla možnost Blažkova angažování. Dynamo naopak dál stojí o Tomáše Řepku a čeká, jak zkušený stoper zareaguje na nabídku, kterou klub zaslal jeho agentovi Pavlu Paskovi. Jihočeši zvažovali, že by devětatřicetiletého Blažka přivedli v případě, že by jim Chelsea neuvolnila i pro jarní část sezony devatenáctiletého Delače. Chorvatský brankář, který přišel do Českých Budějovic v průběhu podzimu na doporučení Petra Čecha, se ale dnes zapojil do přípravy Dynama. "Tím varianta s Jardou Blažkem padla," řekl ČTK tiskový mluvčí klubu Radim Šupka. Delač by se měl v zimní přípravě poprat o místo jedničky se Zdeňkem Křížkem, který na podzim odchytal většinu ligových zápasů. Sezonu začal mezi tyčemi zkušený Pavel Kučera, s ním však už vedení nepočítá. "Dostal od nás souhlas, aby si hledal angažmá," uvedl Šupka. Naopak Jihočeši nadále usilují o Řepku, dalšího zkušeného hráče, který po podzimu skončil ve Spartě. Šance Dynama na jeho získání stouply ve středu, kdy nakonec od záměru angažovat Řepku do svých řad ustoupila mistrovská Plzeň. Dynamo poslalo nabídku jeho agentovi a čeká, jak se osmatřicetiletý stoper rozhodne. "Nabídka je u agenta Pasky a teď záleží, jakým způsobem ji oni vyhodnotí. Poté co Plzeň Tomáše nakonec neangažovala, se rozjela nová jednání, Tomáš má podle našich informací víc nabídek. Záleží, jak si vybere. Nabídku od nás mají a buď zareagují, nebo ne. Zatím se ještě neozvali," uvedl Šupka.~spo
Vydavatelství Championship Music ukončilo spolupráci s Xindlem X Praha 3. ledna (ČTK) - Na základě předchozí dohody ukončilo vydavatelství Championship Music k 1. lednu čtyřletou spolupráci s úspěšným písničkářem Xindlem X. Firma se nyní vrací ke svému primárnímu poslání a svou činnost zaměří na podporu nových talentovaných interpretů. ČTK o tom za společnost informovala Eva Albrechtová. K jakému vydavatelství Xindl X přejde, zatím není jasné. "Od začátku bylo naším hlavním cílem hledání nových a zajímavých jmen. U Xindla X se nám to povedlo a za čtyři roky jsme dokázali vše, co jsme si stanovili. Byla to pro nás přínosná spolupráce, jak pracovně, tak lidsky. Teď je čas jít dál a věnovat se novým projektům, kterých máme na rok 2012 hned několik, a brzo o nich dáme vědět," uvedl vydavatel Lukáš Rychtařík, který stojí například za úspěchem třineckých Charlie Straight. Pod značkou Championship Music Xindl X nejen vydával desky, ale společnost mu například také zajišťovala koncerty. Nový management pro Xindla X povede Zuzana Jarošová, vydavatelství zatím vybráno nebylo. Dvaatřicetiletý Xindl X na sebe poprvé širší veřejnost upozornil v roce 2008, kdy se stal vítězem České Porty v Řevnicích. Zpěvák a kytarista, jenž sám sebe označil za "zlobivé dítě českého popu", nedávno vydal album Xpívánky. To obsahuje akustické verze písní z jeho debutové desky Návod ke čtení manuálu a následující Praxe Relativity, která vedle kladných recenzí vyvolala i kritiku některých hudebních publicistů. Mimo jiné mu vyčítají odklon od folkové a nezávislé scény. Ondřej Ládek alias Xindl X patří k hudebním objevům posledních let, kdy vyhrál několika prestižních soutěží, jakými jsou Zahrada, Porta či Inkubátor. Pseudonym si vypůjčil od jedné postavy z filmu Hollywood Ending. Ládek není pouze muzikant a textař, spolu se slovenskou autorkou Monikou Simkovičovou napsal román Bruno v Hlavě, divadelní hru Dioptrie Růžových brýlí a několik filmových scénářů.~mag~kul
Pro obří sochy na Pustevnách bude letos rekordní množství ledu Pustevny (Vsetínsko) 4. ledna (ČTK) - Rekordní množství ledu, rovných 20 tun, bude letos k dispozici sochařům vytvářejícím na Pustevnách na Vsetínsku obří ledové a sněhové sochy. Je to dvojnásobné množství oproti minulému ročníku, řekl dnes ČTK pořadatel Miroslav Hrabal. Novinkou 14. ročníku Sněhového sympozia bude také to, že do výroby soch se zapojí kromě profesionálních sochařů také děti. Akci v jednom z nejznámějších lyžařských areálů na Moravě tradičně navštěvuje kolem 10.000 lidí. Děti budou tvořit sochy ze sněhu. "Pro ledové sochy je třeba ostrých nástrojů a ty dětem do rukou nepatří," poznamenal Hrabal. Děti budou používat lopatky, motyčky, škrabky a také polévkové lžíce. Pořadatelé pro ně připraví menší sněhové kvádry se základnou 120 krát 80 centimetrů a výškou 170 centimetrů. Prozatím mají pořadatelé jistou účast tří škol z regionu, počítají se šesti skupinkami dětských sochařů. "Některé školy nám už poslaly návrhy, podle kterých jsme vybírali. Kromě abstraktních návrhů děti plánují vytvářet například sochu dívky nebo lišky," uvedl pořadatel. Při letošním sympoziu, které se bude konat od 11. do 22. ledna, vznikne 17 soch, z toho 11 jich vytvoří profesionální sochaři. Na Pustevny dorazí stejně jako v minulých letech kromě českých sochařů týmy ze Slovenska, Bulharska a Polska. Zpracovávat budou sněhové válce o průměru a výšce tři metry, vážící jedenáct tun. Prozatím nepříznivé počasí konání sympozia podle pořadatelů neohrožuje, sochařský led se vytváří uměle. Pokud se výrazně neoteplí, což by nemělo, budeme tvořit i sochy sněhové, poznamenal Hrabal. Sochy tvoří týmy několik dní, akci završí v neděli 15. ledna vyhlášení výsledů. Výtvory si budou moci návštěvníci prohlédnout do 22. ledna. Sněhové království navštívilo během předchozích třinácti ročníků asi 140.000 lidí, vzniklo při nich přes 140 soch.~mag~mix~kul
O umístění haly pro bezdomovce rozhodne Praha zřejmě do pátku Praha 3. ledna (ČTK) - Stanoviště, kde bude přes zimní měsíce stát nafukovací hala pro bezdomovce, vybere Praha zřejmě do konce týdne. Radní Ivan Kabický ČTK řekl, že má vytipováno několik míst, o všech se ale zatím jedná. Hala, kterou město dostalo od sponzora, částečně vyřeší dlouhodobý problém s nedostatkem lůžek pro lidi bez přístřeší. Poskytne azyl až 120 bezdomovcům. Sloužit by mohla už během ledna. Podle některých médií by hala mohla stát na Rohanském ostrově v Praze 8. Kabický ale tvrdí, že zatím rozhodnuto není. "Stále jednáme. Víc k tomu mohu říct v pátek," uvedl. Starosta Prahy 8 Jiří Janků (ODS) ČTK řekl, že radnici nikdo z magistrátu ani z centra sociálních služeb, které bude halu provozovat, zatím oficiálně neoslovil. V telefonickém rozhovoru s Kabickým si na tento týden pouze domluvili další jednání. Vedení ODS v Praze 8 nicméně umístění haly na území městské části předem odmítá. "Od obyvatel Prahy 8 nelze požadovat, aby neblahé následky za řešení problému bezdomovců v metropoli dopadaly na jejich obydlí, děti, majetek a okolí," uvedl starosta v dnešním prohlášení. Vedení městské části už v minulosti odmítlo na Rohanském ostrově stanové městečko. V metropoli žije zhruba 4000 lidí bez domova, kapacita lůžek ale podle Armády spásy vystačí jen zhruba pro každého pátého. Loni v důsledku podchlazení zemřelo na ulicích 22 bezdomovců. Zima zatím k lidem bez domova není tak krutá. Záchranáři od října do Vánoc ošetřili v Praze asi 30 podchlazených, šesti už nedokázali pomoci. V polovině ledna ale meteorologové očekávají ochlazení. Lidé v nouzi budou v hale o rozměrech 36 krát 18 metrů nocovat na lůžkách ve spacáku. Od sociálních pracovníků dostanou polévku, teplý čaj a oblečení. K dispozici bude sociální zázemí i pomoc psychologů.~pol~pod~sop~prg
ODS v Senátu navrhla do protikomunistické komise exsenátora Lišku Praha 4. ledna (ČTK) - Senátorský klub ODS navrhl do etické komise, která má posuzovat odmítnuté žádosti o uznání statusu bojovníka proti komunismu, svého bývalého člena Jiřího Lišku. Někdejší místopředseda horní komory Liška se podílel na vzniku a prosazení zákona o protikomunistickém odboji, uvedli dnes v prohlášení zaslaném ČTK místopředseda Senátu Přemysl Sobotka a předseda frakce Richard Svoboda. Klub senátorů ČSSD nikoho navrhovat do komise nebude, nechává to ale na jednotlivých senátorech, sdělil na dotaz ČTK předseda této frakce Petr Vícha. Senát má podobně jako sněmovna a vláda vybrat do devítičlenné komise dva zástupce. Rozhodovat má příští týden na své první schůzi v letošním roce. Sněmovna na prosincové schůzi dokázala v tajných volbách do komise zvolit jen kandidáta ODS, advokáta a bývalého disidenta Stanislava Devátého. Druhého bude muset vybrat na únorovém zasedání, neboť historikovi Prokopu Tomkovi, kterého nominovala TOP 09, ke zvolení jeden hlas chyběl. O svých zástupcích ještě podle dostupných informací nerozhodla vláda, svého kandidáta do komise má jmenovat také prezident. První dva členy devítičlenné komise zvolila už loni v listopadu rada Ústavu pro studium totalitních režimů (ÚSTR). Stali se jimi Milan Nerad, kterého v 50. letech pronásledoval komunistický režim a byl vězněn za údajnou špionáž, a Marie Rút Křížková, někdejší mluvčí protikomunistické Charty 77. Komise vznikla na základě zákona o protikomunistickém odboji, který začal platit symbolicky v den 22. výročí 17. listopadu 1989. Lidé, kteří se před tímto datem podíleli na boji vůči totalitní diktatuře, mohou žádat o oficiální uznání statusu odbojáře a jednorázové finanční odškodnění až 100.000 korun. Osvědčení člena protikomunistického odboje bude vydávat ministerstvo obrany na základě odborného stanoviska Archivu bezpečnostních složek, případně ÚSTR. Do poloviny listopadu obdrželo zhruba 200 žádostí. Pokud by některou z nich odmítlo, může se občan odvolat k etické komisi, která posoudí, zda bylo odmítnutí odborně správně posouzené.~for~pol~pod
Krnovská radnice snížila počet úředníků Krnov (Bruntálsko) 3. ledna (ČTK) - Městský úřad v Krnově na Bruntálsku má od 1. ledna méně úředníků i novou organizační strukturu. Počet úředníků klesl o 11 procent. ČTK o tom informovala krnovská mluvčí Dita Círová. Místo 171 pracovníků jich nyní radnice zaměstnává 152. Stav se podle mluvčí už delší dobu snižoval tak, že se nebraly náhrady za zaměstnance, kteří odcházeli do důchodu nebo po výpovědi. Sedm úředníků pak od Nového roku kvůli sociální reformě zaměstnává místo radnice úřad práce. "Šetří se všude, a tedy i u nás. V tomto trendu budeme pokračovat i v letošním roce, kdy mají odejít do důchodu tři nebo čtyři další pracovníci. Pokud to bude možné, ani za ně náhradu nepřijmeme," uvedla v tiskové zprávě krnovská starostka Alena Krušinová (ČSSD). Snižování počtu úředníků podle ní vede k úsporám, aniž klesne kvalita poskytovaných služeb. Organizační změny na úřadu se týkají zrušení dvou odborů. "Pracovníci z odboru informatiky přešli pod kancelář tajemníka, agenda odboru správního byla rozdělena mezi odbor správy majetku města, kancelář tajemníka a odbor sociální," popsala změnu Círová. Sociální odbor se po snížení počtu pracovníků z 30 na 19 transformoval na odbor sociální a péče o občany. Tajemník úřadu Igor Kozelek doplnil, že na umístění odborů a oddělení v budovách úřadu se zatím nic nemění. "Koncem ledna bude pouze přemístěna kancelář evidence obyvatel co nejblíže vstupu do radnice. To ale nesouvisí s organizačními změnami, je to výsledek projektu Hospodárný, kvalitní a občanům blízký úřad, který náš úřad uskutečnil vloni," uvedl Kozelek. Krnov je s 25.000 obyvateli největším městem bývalého okresu Bruntál.~pol~pod
Výsledky tenisového turnaje mužů v Dauhá Tenisový turnaj mužů v Dauhá (tvrdý povrch, dotace 1,024.000 dolarů): Troicki (5-Srb.) - Rosol (ČR) 6:4, 7:6 (7:4), Seppi (8-It.) - Kubot (Pol.) 6:2, 6:3, Ramos (Šp.) - Tursunov (Rus.) 7:5, 6:2, Cipolla (It.) - Al Mutawa (Kat.) 6:0, 6:0.~spo
Technický a zkušební ústav stavební Praha, s.p. PROTEXT: Problematika bezpečnosti školních dětských hřišť, víceúčelových zařízení s volný přístupem a jejich certifikace Praha 3. ledna (PROTEXT) - Technický a zkušební ústav stavební Praha, s.p., se v posledním období podrobněji zaměřuje na problematiku bezpečnosti na školních hřištích, sportovištích a víceúčelových zařízení s volný přístupem obecně. Jako nezávislá autorizovaná osoba provádí certifikace těchto zařízení v souladu se zákonem č. 22/1997 Sb. a nařízením vlády č. 173/1997 Sb. v platném znění, podle platných norem, m.j. ČSN EN 1176 -1:2009. Zpřísněním podmínek na povinné přezkoušení výrobků od (nezávislé) autorizované osoby je sledováno zvýšení kvality nových i stávajících zařízení a splnění bezpečnostních požadavků. Certifikace obsahuje i specifické bezpečnostní požadavky a zkušební metody, m.j. na bariéry, na strmé hrací prvky, konstrukci, pevnost, stabilitu, ochranu proti zranění v prostoru pohybu, zachycení prstů, pasti pro hlavu a krk pod. Důraz je kladen i na spoje, spojovací části, drátěná lana, řetězy a materiály odolné klimatickým a povětrnostním podmínkám.    Certifikace neřeší jen instalovaná zařízení na dětských hřištích, ale zahrnují problematiku vlastností povrchů hřišť a sportovišť při nárazu, kontrolu, údržbu i provoz vybudovaného zařízení. V současné době je připravena speciální nabídka pro školy a jejich zřizovatele s důrazem na bezpečnost školních sportovních a víceúčelových zařízení. Certifikaci nabízíme i všem provozovatelům uvedených zařízení, kteří by měli ve vlastním zájmu i v zájmu bezpečnosti všech uživatelů vlastnit platný certifikát kvality. Kontakt: Technický a zkušební ústav stavební Praha, s.p. Prosecká 811/76, 190 00 Praha 9 - Prosek Ing. Ludvík Schmidtmayer e-mail:    Upozorňujeme odběratele, že materiály označené značkou PROTEXT nejsou součástí zpravodajského servisu ČTK a nelze je publikovat pod její značkou. Jde o komerční sdělení zadavatele, který je ve zprávě označen a který za ně nese plnou odpovědnost.~sko~zdr
Policejní oddělení zůstalo ve Fryštáku díky úsilí města a obcí Fryšták (Zlínsko) 4. ledna (ČTK) - Policie dnes otevřela nové prostory obvodního oddělení ve Fryštáku na Zlínsku. Sídlí v městské budově v ulici Souhrady u náměstí Míru. Původně si policisté pronajímali prostory od místního družstva a z ekonomických důvodů zvažovali, že oddělení ve městě zruší. Rozpočet jim neumožňuje platit nájem, proto krajský ředitel policie Bedřich Koutný ocenil přístup města a mikroregionu Lukovské podhradí. "Zvažovali jsme, že by se region rozdělil a jeho část převzalo obvodní oddělení ve Zlíně a zbytek Vizovice. Území obvodního oddělení Fryšták je ale rozsáhlé, od Rusavy až po hranice se Vsetínem. Je tady spousta rekreačních objektů, řešíme například vloupání do chat. Bylo by to velké oslabení a zhoršení komfortu pro občany," řekl novinářům Koutný s tím, že policie v novém sídle na nájmu ročně ušetří několik set tisíc korun. "Je to pro nás nezanedbatelná částka," doplnil. Policie ve Fryštáku se podle krajské policejní mluvčí Jany Bartíkové stará zhruba o 175 kilometrů čtverečních, což z něj po Valašských Kloboukách dělá druhý nejrozsáhlejší obvod okresu Zlín. Na tomto území žije kolem 15.500 obyvatel. Podle Koutného region, co se kriminality týče, patří ke klidnějším, policie tam ročně řeší kolem 120 trestných činů a stovky přestupků. Počtem policistů, kterých je tabulkově 12, se obvod řadí k nejmenším oddělením. Fryšták a obce mikroregionu Lukovské podhradí podle starosty Fryštáku Lubomíra Doležela už loni policii na nájem budovy a energie přispěly asi 250.000 korunami. Stavební úpravy přízemí a prvního patra městské budovy, kde předtím sídlily firmy, nezisková organizace a čajovna, přišly městskou kasu asi na 600.000 korun. Zachování stanice ve městě však starosta Fryštáku považuje "za vítězství zdravého rozumu". Policie na Zlínsku má celkem osm obvodních oddělení. Kromě Fryštáku sídlí v pronajatých prostorách už jen v Napajedlech. Podobně jako ve Fryštáku však ani tam policie za sídlo v městském objektu neplatí nájem, nýbrž jen spotřebované energie.~zak
Celostátní deníky přes růst nižší sazby DPH nezdražily Praha 2. ledna (ČTK) - Celostátní deníky v souvislosti se zvýšením snížené sazby DPH z deseti na 14 procent svoji prodejní cenu od 1. ledna 2012 nezvýšily a nemají to v plánu ani pro nejbližší období. Platí to pro Mladou frontu Dnes (MfD), Lidové noviny (LN), Hospodářské noviny (HN), Právo i nejčtenější list - deník Blesk. Z týdeníků zdražil Respekt. Informace ČTK získala od jednotlivých redakcí. "Pro nejbližší měsíce zvýšení ceny nechystáme," řekl ČTK šéfredaktor MfD Robert Čásenský. Stejně se vyjádřil i šéfredaktor LN Dalibor Balšínek. Aktuálně nebudou zdražovat Blesk, regionální Deník ani Právo, které již zvýšilo svoji cenu o jednu korunu loni v listopadu. "Od ledna zdražovat určitě nebudeme a nemáme ani žádný takový plán pro nejbližší období," řekl ČTK šéfredaktor Hospodářských novin Petr Šabata. Z týdeníků zvýšil od 1. ledna 2012 svoji prodejní cenu Respekt, nyní stojí 42 Kč místo původních 39 Kč. "Jak možná víte, vláda se rozhodla plošně zvýšit DPH, což má pro ni příjemný důsledek, že se budou zdražovat tištěná média, a možná tak o ně bude menší zájem. Zvednout cenu musíme i my, ale je férové říct, že se tak neděje jen kvůli záměru vlády. Celkově stoupají náklady na výrobu, takže zdražujeme o tři koruny. Zároveň jsme se ale rozhodli zatím nenavyšovat cenu předplatného," uvádí v editorialu šéfredaktor Erik Tabery. Podle informací ČTK se v nejbližší době nebude zvyšovat cena týdeníků Instinkt a Týden.~med
Pojišťovna: V ČR trpí demencí půl milionů lidí a bude jich víc Praha 4. ledna (ČTK) - V Česku je nyní podle pojišťovny Allianz půl milionu lidí trpících demencí a bude jich nadále přibývat. Ze studie pojišťovny, kterou má ČTK k dispozici, vyplývá, že v ČR dnes žije s touto diagnózou 300.000 lidí, těžkou formou demence trpí dalších zhruba 120.000 Čechů a každý rok jich přibývá asi 20.000. Ve světě demencí trpí až 36 milionů lidí a péče o nemocné stojí asi 450 miliard eur (11,6 bilionu korun). Podle studie společnosti Allianz o demografickém vývoji se počet lidí s demencí do roku 2050 ztrojnásobí, a to hlavně kvůli neustálému prodlužování věku. Bez účinných medikamentů se vyhoupne počet nemocných ze současných 36 milionů na více než 115 milionů. Jen v Evropě se prý počet nemocných téměř zdvojnásobí z dnešních deseti na 19 milionů, přičemž 15 milionů jich bude žít v dnešní Evropské unii. "Národohospodářské náklady na toto onemocnění jsou obrovské, a pokud bereme v úvahu péči, kterou nemocným zajišťují rodinní příslušníci, mohou vystoupat na více než 450 miliard eur," tvrdí hlavní ekonom skupiny Allianz Michael Heise. V České republice ovlivňují lidé s demencí podle studie osudy dalších 200.000 lidí, kterým starost o jejich příbuzné snižuje kvalitu života. "Je proto naprosto nezbytné posílit nejenom výzkum a včasnou diagnostiku této nemoci, ale také vývoj alternativních způsobů péče o lidi, kteří jí trpí," zdůrazňuje Heise. Do budoucna se podle demografické studie změní i poměr mezi nemocnými s demencí a práceschopnými lidmi. Zatímco dnes připadají na 100 práceschopných obyvatel ve věku 15 až 64 let dva nemocní, v roce 2050 už by jich mohlo být pět. Demence je závažná mozková choroba, zapříčiněná degenerativními změnami v mozkové tkáni. Jejím projevem je například Alzheimerova choroba. Většinou se projevuje u lidí nad 60 let. Příznakem je změna osobnosti, postižena bývá nejprve krátkodobá a později i dlouhodobá paměť. V České republice je ve věkové skupině 80 až 85 let jejím projevem postiženo více než deset procent populace. Současná medicína nedokáže demenci vyléčit ani ji dlouhodobě zmírnit.~zdr~sop
Hradec Králové začal přípravu s 27 hráči včetně Rusa Jedunova Hradec Králové 4. ledna (ČTK) - Fotbalisté Hradce Králové dnes začali přípravu s 27 hráči v kádru. Na prvním tréninku se představil také ruský ofenzivní záložník Alexej Jedunov z Dynama Stavropol, který přišel na týdenní testy. Připojili se také hráči, kteří byli na hostování, a dorostenci, kteří se podíleli na zisku mistrovského titulu hradeckého dorostu. Z podzimního kádru trenérovi Václavu Kotalovi scházejí pouze Mathé Tóth a Radek Gulajev, kterým skončilo hostování. Naopak do kabiny přibyli Jedunov, Jan Šisler, který přestoupil z Čáslavi, Radek Voltr, jenž se vrací z hostování v Čáslavi, dorostenci a hráči, kteří na podzim hráli za farmu v třetiligové Hlavici. Na přestup z Pardubic pak přišel reprezentant do 18 let Jan Shejbal, který ale začne v dorostu. "V současné době jednáme ještě s jedním ofenzivním hráčem z naší nejvyšší soutěže, ale podrobnosti prozrazovat zatím nebudu," uvedl ředitel klubu Richard Jukl. "Já osobně jsem zvědavý na Radka Voltra. Měl by navázat na svoji střeleckou potenci z druhé ligy, kde dal během podzimu osm gólů. Takový typ útočníka rozhodně potřebujeme a věřím, že bude platnou posilou pro náš tým," dodal Jukl. Šířka kádru bude menší komplikací pro zápasy Tipsport ligy, které se Hradec zúčastní v satalické skupině. "Zde to máme trochu komplikované, protože pořadatel turnaje má v podmínkách účast maximálně 18 fotbalistů v jednom kádru. Zbytek kádru bude mít tréninkovou jednotku," řekl Kotal pro klubový web. Vedle Tipsport ligy čeká Hradec v přípravě kondiční soustředění v Břízkách, kam tým vyrazí v neděli. V únoru pak mužstvo odjede na herní soustředění do Turecka. Na něm sehraje zápasy s Rostovem na Donu a Astrou Ploješť. Třetí protivník se teprve domlouvá.~spo
Vývoj burzovních indexů Praha 2.~bur
Kurzy východoevropských měn k dolaru a euru, 2.~bur~bup
Maskovaný ozbrojený lupič přepadl poštu na Třebíčsku Třebíč 5. ledna (ČTK) - Neznámý maskovaný a ozbrojený pachatel přepadl ve středu poštovní úřad v obci Valeč na Třebíčsku. Pod pohrůžkou použití krátké střelné zbraně si z pošty odnesl více než 20.000 korun. Pachateli hrozí za loupež trest odnětí svobody až na deset let. ČTK to dnes sdělila třebíčská policejní mluvčí Marcela Lavická. Přepadení se stalo ve středu v 16:40. "Násilník si uložil získané peníze do žluté igelitové tašky a z budovy ihned odešel neznámo kam," uvedla mluvčí. Pachateli je kolem 25 let, má štíhlou sportovní postavu a měří asi 170 centimetrů. Měl tmavošedou pletenou kuklu, maskáčové kalhoty a svetr barvy khaki. Policisté žádají občany o pomoc při pátrání. Informace vedoucí k jeho dopadení mohou lidé sdělit na nejbližším oddělení policie nebo na linku 158.~zak
STEM: Sněmovně důvěřuje 16 pct lidí, to je nejméně od roku 1993 Praha 4. ledna (ČTK) - Důvěra v Poslaneckou sněmovnu se podle prosincového průzkumu agentury STEM propadla na 16 procent, což je nejméně za celou existenci samostatného českého státu. Stejně jsou na tom ale i členové vlády. Naproti tomu předsedkyně dolní parlamentní komory Miroslava Němcová a premiér Petr Nečas (oba ODS) se těší větší důvěře než jejich instituce, věří jim 40, respektive 28 procent občanů. Nejdůvěryhodnějším ústavním činitelem je předseda Ústavního soudu Pavel Rychetský, který má důvěru 57 procent veřejnosti. Prezidentu Václavu Klausovi počátkem loňského prosince věřilo 51 procent občanů, uvedl STEM. V porovnání s průzkumem z loňského června si sněmovna pohoršila o tři procentní body, důvěra v Nečasův kabinet jako celek nyní jen stagnovala, na svou nejnižší hranici 16 procent se totiž dostala už v červnu. Senátu koncem roku věřila čtvrtina veřejnosti, což se už deset let ale téměř nemění. Jeho předsedovi Milanu Štěchovi (ČSSD) vyjádřilo důvěru 29 procent dotázaných. Mezi ústavními institucemi lidé nejvíce věří Ústavnímu soud, a to 57 procent populace.~for~pol~pod~zak
Policie obvinila dva muže z přijetí úplatku za souhlas od PVS Praha 5. ledna (ČTK) - Protikorupční policie dnes obvinila dva muže z přijetí úplatku 1,6 milionu korun, které údajně chtěli za zajištění souhlasného stanoviska Pražské vodohospodářské společnosti (PVS) k vydání stavebního povolení pro určité práce na pozemku v katastru hlavního města. Původně prý požadovali pět milionů korun. Detektivové dvojici, z nichž jeden byl prostředníkem a druhý zaměstnancem PVS, zadrželi ve středu po převzetí údajného úplatku. ČTK to sdělil mluvčí protikorupční policie Jaroslav Ibehej. Jediným akcionářem PVS je hlavní město. "Zajímavé na věci je, že včera (ve středu), tedy v den předání úplatku, skutečně PVS vydala zmíněné kladného stanovisko ke stavebnímu povolení," uvedl Ibehej. Vyjádření PVS i Prahy ČTK zjišťuje. Obvinění podle něj úmyslně vytvořili požadavek vodohospodářské společnosti na provedení určitých stavebních prací na zmíněním pozemku. "Tyto práce byly podmínkou pro souhlasné stanovisko PVS k vydání stavebního povolení žadateli, který na pozemku hodlal realizovat svůj podnikatelský záměr. Samotné vydání stavebního povolení záviselo právě na kladném stanovisku PVS," upřesnil mluvčí. Loni v listopadu pak jeden z obviněných podle policie nabídl podnikateli, že mu za pět milionů korun zajistí bezproblémové vydání tohoto stanoviska. Po několika týdnech údajně snížil výši částky na 1,6 milionu korun. Mluvčí uvedl, že tento muž vystupoval jako prostředník zaměstnance PVS, který měl vydání kladného stanoviska zajistit. Oběma mužů za trestný čin přijetí úplatku spáchaný ve spolupachatelství v případě odsouzení hrozí od pěti do 12 let vězení.~zak~pol~pod~zem~ene~prg
Trenér Doležal skončil na střídačce hokejistů Berouna Beroun 5. ledna (ČTK) - Hokejisty prvoligového Berouna už nebude trénovat Jiří Doležal. Vedení Medvědů jej po středeční porážce na ledě Mostu odvolalo a na jeho místo byl jmenován dosavadní asistent Miloš Pecka. Klub o tom informoval na svých oficiálních internetových stránkách. Důvodem změny na střídačce aktuálně jedenáctého týmu druhé nejvyšší soutěže jsou neuspokojivé výsledky a výkony mužstva v uplynulých týdnech. Beroun v posledních devíti zápasech získal jen osm bodů a pouze jednou vyhrál v normální hrací době. Před Vánoci sice Medvědi porazili po samostatných nájezdech vedoucí Ústí nad Labem, ve středečním prvním duelu v novém roce však rovněž po nájezdech prohráli v Mostu.~spo
Kurzy eura-13:30, 5.~bur~bup
Hraniční přechod v Harrachově je opět průjezdný Liberec 5. ledna (ČTK) - Hraniční přechod do Polska v Harrachově na Semilsku, který musela policie v 09:30 uzavřít kvůli sněhu, je od 13:00 pro veškerou dopravu opět průjezdný. ČTK o tom informoval hlavní dispečer krajské společnosti Silnice LK Pavel Pospíšil. Řidiči v Libereckém kraji musí být nadále opatrní. Zbytky rozbředlého sněhu totiž zůstávají i na hlavních tazích. Také na frekventované silnici I/10 mezi Tanvaldem a Harrachovem leží zbytky rozbředlého sněhu a zmrazky, které silničáři postupně odstraňují pluhováním. "Úsek je sjízdný se zvýšenou opatrností," uvedl dispečer. Na pomezí Jizerských hor a Krkonoš napadlo ráno až 20 centimetrů těžkého mokrého sněhu, který se uklouzával. V okolí Kořenova na I/10 v ranních hodinách stály kamiony a potíže byly i na dalších místech. Zablokovaná byla i spojnice mezi Libercem a Jabloncem přes Kunratice. Kamiony mají problémy i na silnici 295 ve směru přes Studenec na Vrchlabí. Počasí v Libereckém kraji způsobilo řadu nehod a k některým vyjížděli i hasiči, zasahovali ale také u popadaných stromů. Strom přes silnici odstraňovali v Hrabačově a Horní Sytové. Spadlý strom způsobil komplikace i na železnici. Na trati mezi Tanvaldem a Velkými Hamry na Jablonecku zastavil provoz kolem 08:30. Asi za hodinu se trať podařilo zprůjezdnit, brzy se ale doprava znovu zastavila kvůli technické závadě na motorovém vlaku. Provoz na trati by měl být podle informací Českých drah obnoven kolem 16:00. V úseku Tanvald - Harrachov a zpět cestující vozí náhradní autobusy.~met~dpr
Ostravská Vítkovická nemocnice má novou ředitelku Marsovou Ostrava 4. ledna (ČTK) - Novou ředitelkou Vítkovické nemocnice v Ostravě je dvaapadesátiletá Marie Marsová, která na tomto místě vystřídala Petra Uhliga. Marsová dosud působila jako lékařská ředitelka společnosti Středomoravská nemocniční. Předchozí ředitel bude jako manažer pro zdravotní péči nadále působit v managementu zdravotnické skupiny Agel, do níž patří i ostravská nemocnice. ČTK o tom dnes informovala mluvčí holdingu Hana Szotkowská. Nová ředitelka chce klást důraz především na vysokou odbornou erudici a vzdělávání lékařů i pracovníků v nelékařských profesích. "Chceme léčit a vyšetřovat naše pacienty se znalostí nejnovějších metod a trendů," uvedla Marsová. Marsová je absolventkou Lékařské fakulty Univerzity Karlovy v Hradci Králové. V letech 1992 a 1998 získala atestace z vnitřního lékařství, mezitím v roce 1994 i atestaci z nefrologie. V letech 1999 až 2003 byla ředitelkou Nemocnice Prostějov. Po sloučení nemocnic v Prostějově, Přerově a Šternberku pod společnost Středomoravská nemocniční v roce 2007 se stala její lékařskou ředitelkou. Po celou dobu pracovala také jako lékařka na dialýze a v nefrologické ambulanci prostějovské nemocnice. Vítkovická nemocnice byla původně všeobecnou nemocnicí poskytující komplexní zdravotnickou péči, v posledních letech se mění na zdravotnické zařízení poskytující hlavně specializovanou péči. V nemocnici je kromě gynekologicko-porodního oddělení i Centrum péče o zažívací trakt, Vaskulární centrum a Iktové centrum. Společnost Agel provozuje v republice 11 nemocnic především v Moravskoslezském a Olomouckém kraji a několik dalších zdravotnických zařízení. Zaměstnává zhruba 8000 zaměstnanců a ročně ve svých zdravotnických zařízeních ošetří přes dva miliony pacientů.~zdr~efm
Avízo, 10.1.: TK k 70. výročí vyhlazení obce Lidice a osady... Praha - 11:00 TK k 70. výročí vyhlazení obce Lidice a osady Ležáky a výročním akcím Památníku Lidice roku 2012. Místo: Nostický palác, kulečníkový sál, Maltézské náměstí 1, Praha 1 Pramen: Milouš Červencl, Památník Lidice, tel.~den~pol~pod~kul
EK navýšila operační program Střední Morava o 380 milionů korun Olomouc 4. ledna (ČTK) - Evropská komise navýšila koncem loňského roku o zhruba 380 milionů korun rozpočet Regionálního operačního programu Střední Morava, ze kterého získávají dotace žadatelé z Olomouckého a Zlínského kraje. Peníze jsou určeny na rozvoj dopravy a středního a vyššího školství v obou regionech, řekla dnes ČTK mluvčí regionální rady středomoravského regionu Renata Škrobálková. Peníze navíc půjdou z Evropského fondu pro regionální rozvoj a z operačního programu Technická pomoc. "Konkrétně se jedná o zhruba 280 milionů Kč, které posílí prioritní osu doprava. Tyto peníze budou využity na rekonstrukci silnic druhých a třetích tříd. Peníze z programu Technická pomoc, 100 milionů korun, budou využity na projekty lepšího uplatnění absolventů středních a vyšších odborných škol na trhu práce," uvedla mluvčí. Podle ředitele úřadu regionální rady Ivana Matulíka peníze bude nutné zařadit do aktualizovaného finančního plánu, na základě kterého budou letos vyhlášeny další výzvy na čerpání evropských dotací. "Po schválení aktualizovaného finančního výhledu pak první výzvy budou moci být vyhlášeny nejdříve v dubnu letošního roku," uvedl Matulík. Vedení regionální rady, které rozhoduje o poskytnutí příspěvků žadatelům, schválilo od roku 2007 do konce loňského roku v obou regionech na projekty téměř 14 miliard korun. Celkem bylo pro oba kraje do roku 2013 vyčleněno kolem 16,8 miliardy korun.~mak~pol~pod~eur
Avízo, 3.1.: Setkání trenéra fotbalistů Slavie Františka... Praha - 14:00 Setkání trenéra fotbalistů Slavie Františka Straky a vybraných hráčů s médii před startem zimní přípravy. K dispozici budou ve 14:00 v mixzóně Synot Tip areny, sraz novinářů je ve 13:55 na hlavní recepci stadionu. Po předchozí domluvě je možné pořídit i fotografie či video z odpoledního tréninku v Krčském lese, který začíná v 15:00.~den~spo
STEM: Důchodová reforma u Čechů ztrácí na důležitosti Praha 3. ledna (ČTK) - Polovina Čechů si myslí, že prosazení důchodové reformy by mělo být hlavním úkolem vlády Petra Nečase (ODS). Před rokem přitom reformu důchodů vnímaly jako nejdůležitější úkol vlády dvě třetiny lidí. V prosazení důchodové reformy věří 46 procent lidí, 60 procent Čechů pak má za to, že je současný systém důchodů neudržitelný. Vyplývá to z průzkumu společnosti STEM, který má ČTK k dispozici. Ještě loni vidělo současný systém důchodů jako dlouhodobě neudržitelný 73 procent lidí. Výrazný pokles může být podle autorů průzkumu způsoben prvními reformními kroky vlády v této oblasti. V porovnání s loňským rokem poklesl také počet lidí, kteří věří, že se důchodovou reformu podaří prosadit. Loni v to věřilo 50 procent respondentů, letos 46 procent. Podle autorů průzkumu lze pozorovat oslabení pocitu, že důchodová reforma je naprosto nezbytná a systém je neudržitelný, u stoupenců čtyř nejsilnějších politických stran. Příznivci ODS a TOP 09 považují reformu za nutnou víc než stoupenci levicové opozice. "Za pozornost stojí, že mezi příznivci ČSSD se názor, že se vládě Petra Nečase podaří zásadní důchodovou reformu prosadit, proti konci roku 2010 mírně posílil," píšou autoři průzkumu. STEM udělal průzkum na reprezentativním souboru obyvatel České republiky starších 18 let ve dnech 1. až 9. prosince 2011. Zúčastnilo se jej 1227 lidí.~sop~for~pol~pod
Fotbalista Hloušek přestoupil do bundesligového Norimberku Praha 3. ledna (ČTK) - Fotbalista Adam Hloušek přestoupil z Jablonce do bundesligového Norimberku, kde podepsal smlouvu na tři a půl roku. ČTK to řekl Hlouškův agent Pavel Paska ze společnosti ISM. Na podzim Hloušek hostoval ve Slavii, v Norimberku okusí druhé bundesligové angažmá poté, co loni na jaře hostoval v Kaiserslauternu. "Adam je šťastný, že se vrací do bundesligy. V Kaiserslauternu přičichl k atmosféře soutěže, která mu učarovala, a teď se těší, že naplno ukáže svůj potenciál i v Norimberku. Teď je to pro něj optimální angažmá. A pro český fotbal je dobrou zprávou, že má dalšího hráče v tak prestižní lize," řekl Paska. Hloušek se prý už ve středu zapojí do přípravy s novým týmem. Norimberk za něj údajně zaplatí Jablonci sumu pohybující se kolem 30 milionů korun, asi pětina z toho má připadnout Slavii. Hloušek se na jaře bude před červnovým mistrovstvím Evropy pokoušet zaujmout reprezentačního kouče Michala Bílka. V národním týmu zatím naskočil do pěti zápasů. Třiadvacetiletý Hloušek je univerzální hráč, který může nastoupit na levém kraji zálohy i obrany. V Norimberku stane spoluhráčem svého bývalého parťáka z reprezentační jednadvacítky Tomáše Pekharta. Reprezentační útočník je v Norimberku od léta. Pekhart s Hlouškem teď budou bavorskému celku pomáhat se záchranou v nejvyšší soutěži. Norimberk je patnáctý s tříbodovým náskokem před mužstvy v sestupovém pásmu. Dva body k dobru má před šestnáctým Kaiserslauternem, který je nyní na "barážové" pozici. Hloušek je třináctým českým hráčem na soupiskách bundesligových týmů.~spo
Posádkou roku jsou mezi rychlostními kanoisty Radoň s Dvořákem Praha 4. ledna (ČTK) - Deblkanoisté Jaroslav Radoň a Filip Dvořák vyhráli kategorii Posádka roku v anketě o nejlepšího rychlostního kanoistu uplynulé sezony. O 16 bodů porazili čtyřkajak Pavel Davídek, Jan Souček, Lukáš Trefil a Jan Štěrba. Obě tyto lodě zajistily České republice na loňském MS v Szegedu účastnická místa v kategoriích C2 1000 metrů a K4 1000 metrů pro olympijské hry v Londýně. Nejlepším jednotlivcem je kanoista Lukáš Koranda, vicemistr světa na 5000 metrů ze Szegedu a bronzový medailista na stejné trati z evropského šampionátu v Bělehradu. Ženám dominovala Anna Adamová, jejímž největším loňským úspěchem bylo třetí místo na MS v maratonu. Kajakářem roku se stal Daniel Havel, nejlepším trenérem je Libor Dvořák a o titul Junior roku se podělili kajakář Josef Dostál a kanoista Martin Fuksa. "Jsem rád, že po loňském obnoveném ročníku se vyhlašování ankety posunulo zase k lepšímu," řekl kouč reprezentace Martin Doktor. "Pořadí mě nepřekvapuje, většinou jsem ho takto předpokládal," uvedl dvojnásobný olympijský vítěz z Atlanty, který se na dnešním slavnostním vyhlášení v pražském hotelu Pyramida exhibičně utkal na pádlovacím trenažéru s desetibojařským šampionem z OH v Barceloně Robertem Změlíkem. O hudební doprovod večera se postarala jazzová zpěvačka Eva Emingerová, bývalá volejbalová reprezentantka a matka nejlepšího juniorského kajakáře a mistra světa Dostála.~spo
Krutým chovatelům by mohlo hrozit zabavení zvířat a zákaz chovu Praha 4. ledna (ČTK) - Vláda souhlasí s návrhem, aby lidem, kteří týrají zvířata, stát mohl tato zvířata zabavit, nebo zakázat krutým chovatelům jejich další držení. Kabinet dnes schválil novelu zákona na ochranu zvířat proti týrání, novináře o tom informoval premiér Petr Nečas (ODS). Souběžná novelizace zákona o policii má umožnit policistům vstup do obydlí kvůli podezření na týrání zvířete. Sankce v podobě zákazu chovu zvířat má podle ministerstva zemědělství snížit administrativní náklady obecních úřadů. Norma podle premiéra obsahuje také zvýšení poplatků za vyřízení dokladů k chovu vybraných druhů a schválení žádostí o převoz. Mluvčí Státní veterinární správy Josef Duben ČTK v úterý řekl, že i v současnosti je možné zvíře tyranovi odejmout a umístit jej do náhradního zařízení. Zvíře však stále zůstává majetkem původního majitele, který si někdy po čase pro zvíře přijde a bere si jej zpět. Umožnění vstupu policistů do domů při podezření, že v něm trpí zvířata, by podle Dubna pomohlo například k záchraně zvířat, jejichž majitel skončil ve vězení nebo zemřel. Policisté v současnosti mohou při podezření z týrání vstupovat jen do chovných zařízení. Novela také stanovuje požadavky na vzdělání a kvalifikaci osob, které usmrcují zvířata nebo pracují s pokusnými zvířaty. Upřesňuje také požadavky pro udělení povolení k rituálním porážkám zvířat nebo upravuje ochranu zvířat pro vědecké účely.~for~pol~pod~ekl~zem~zak
Hokejisté Třince přišli kvůli hráči bez smlouvy o výhru nad Plzní Praha 3. ledna (ČTK) - Vedení hokejové extraligy kontumovalo výsledek (3:0) pátečního utkání 35. kola mezi Třincem a Plzní na 0:5 ve prospěch Západočechů. Důvodem je neoprávněný start domácího hráče Filipa Pavlíka, neboť devatenáctiletý obránce nastoupil, aniž měl zaregistrovanou hráčskou smlouvu. ČTK o tom informoval asistent ředitele Asociace profesionálních klubů (APK) Antonín Vansa. Obhájce mistrovského titulu Třinec sice vyhrál na ledě tříbrankovým rozdílem, ale protože do utkání zasáhl Pavlík, o tříbodový zisk Oceláři dodatečně přišli. Pavlík sice jakožto hráč juniorského věku mohl podle herního řádu české nejvyšší soutěže nastoupit k jednomu soutěžnímu utkání bez zaregistrované smlouvy, k tomu však došlo již v utkání druhého kola proti Kometě Brno (1:3). Druhý Pavlíkův start je proto považován za neoprávněný a utkání, do nějž zasáhl, bylo kontumováno. Do individuálních statistik hráčů však zůstávají započteny výsledky, kterých v odehraném zápase v Třinci dosáhli.~spo
Dvě dívky zraněné poté, co je srazilo auto na přechodu pro chodce Havířov (Karvinsko) 5. ledna (ČTK) - Auto v Havířově na Karvinsku srazilo ve středu odpoledne dvě desetileté školačky přecházející po přechodu pro chodce. Obě utrpěly zranění, jedna zůstala v péči lékařů havířovské nemocnice. ČTK to dnes řekla mluvčí karvinské policie Zlatuše Viačková. Nehoda se stala okolo 17:15 v Těšínské ulici. Sedmadvacetiletá řidička osobního auta nezastavila před přechodem pro chodce. Po něm přecházely dvě dívky, které vozem srazila. "Obě dívky převezli záchranáři do havířovské nemocnice. Jedna utrpěla zranění, pro která musela být hospitalizována. Druhá byla ošetřena a propuštěna do domácího léčení," řekla mluvčí policie. Dechová zkouška podle ní vyloučila, že by řidička za volant usedla pod vlivem alkoholu. Mluvčí moravskoslezských záchranářů Lukáš Humpl ČTK řekl, že záchranáři při zásahu na místě označili zranění dětí za lehčí až středně vážná. "Jedna holčička utrpěla poranění ruky a nohy. Druhá poranění hlavy s podezřením na otřes mozku," uvedl.~dpr~zak
V New Yorku byly napadeny mešita a hinduistické středisko New York 2. ledna (ČTK) - Neznámí útočníci napadli v noci na dnešek pomocí zápalných láhví šíitskou mešitu a hinduistické kulturní středisko v New Yorku. V mešitě se v době útoku modlilo 75 lidí, uvedla agentura Reuters. Při útocích nebyl nikdo zraněn, policie po žhářích pátrá. Guvernér státu New York Andrew Cuomo útoky odsoudil. "Takové činy jdou proti všem hodnotám, které jako Newyorčané a Američané vyznáváme," prohlásil. "Podobné útoky jsou proti otevřené společnosti a musíme udělat vše pro to, abychom zajistili, že New York zůstane bezpečným a tolerantním místem pro všechny," dodal. Vrchní představitel mešity, imám Maan Alsahani, prohlásil, že s podobným útokem se jeho středisko ještě nesetkalo. "Ani po 11. září 2001 nikdo našemu středisku nic neudělal, nikdo na něj nezaútočil," řekl s poukazem na atentáty na New York a Washington, které spáchali muslimští extremisté z teroristické sítě Al-Káida. Kromě útoků na dvě modlitebny neznámí žháři napadli ještě dva obchody. Podle deníku The New York Times byly oba obchody provozovány muslimy, a policie proto všechny útoky vyšetřuje jako případy náboženské nesnášenlivosti.~zak
Pohřeb muže zastřeleného v Tanvaldu je v sobotu,asi s demonstrací Tanvald (Jablonecko) 3. ledna (ČTK) - Pohřeb dvaadvacetiletého Roma, který v noci na neděli zemřel po střelbě v Tanvaldu, bude v sobotu 7. ledna dopoledne. Romové chtějí pietní akt doprovodit demonstrací, řekl dnes ČTK Štefan Gorol z novoborského Česko-romského občanského sdružení, které se na uspořádání akce podílí. Muž, který na mladíka a jeho bratra střílel, je na svobodě, nebyl totiž dosud obviněn. Krajské státní zastupitelství se do konce týdne k případu vyjadřovat nebude. Podle Gorola by se měl pohřeb konat v 11:00, zvažovaná poklidná demonstrace asi o tři hodiny později. Během dnešního dne by měla být nahlášena na městském úřadu. Starosta Petr Polák o tom zatím v odpoledních hodinách nevěděl. "My jsme žádné informace o demonstraci nedostali," řekl ČTK. Město se podle něj vyhrocení situace obává. Zintenzivňuje se proto dohled policie. Třiašedesátiletý muž, který na mladíky kolem 01:30 v noci střílel, podle televize Nova odcestoval do Německa. Krajské státní zastupitelství zatím o případu zveřejnilo minimum informací. Státní zástupkyně Lenka Bradáčová dnes pouze uvedla, že vyšetřování pokračuje. Nepotvrdila ani, zda byl vyslechnut postřelený Rom, který zůstává v péči lékařů. "Po zbytek tohoto týdne se k tomu nebudeme dál vyjadřovat," uvedla. Objevila se spekulace, že střelec mohl být ze strany mladíků nejprve sám napaden. Mladí muži podle informací tanvaldské radnice neměli čistý trestní rejstřík a v minulosti s nimi byly problémy. Bradáčová už dříve uvedla, že ještě nebylo možné rozhodnout, jestli byl spáchán trestný čin, nebo má celá věc znaky nutné obrany. Mimo jiné k tomu bylo potřeba vyslechnout postřeleného čtyřiadvacetiletého Roma.~zak
Ústřední vojenská nemocnice v Praze má od ledna tři nové kliniky Praha 2. ledna (ČTK) - Ústřední vojenská nemocnice (ÚVN) v Praze má tři nové kliniky. Od počátku roku v ní fungují kliniky anesteziologie, traumatologie a onkologie. ČTK o tom dnes informovala mluvčí nemocnice Jitka Zinke. Podle ní nová pracoviště vznikla ve spolupráci s 1. lékařskou fakultou Univerzity Karlovy a Všeobecnou fakultní nemocnicí. Vedle léčby se tak budou věnovat i přípravě mediků a vědeckým projektům. Ve vojenské nemocnici je nyní celkem osm klinik. Ve spolupráci s 1. lékařskou fakultou funguje šest z nich. Další dvě jsou pak napojeny na 2. a 3. lékařskou fakultu. "Další akademizace naší nemocnice není v dlouhodobějším horizontu plánována," uvedl ředitel ÚVN Miroslav Zavoral. Podle děkana 1. lékařské fakulty Tomáše Zimy je vojenská nemocnice kvalitní "jak zdravotnicky, tak ve vzdělávání a vědě". Všeobecná fakultní nemocnice podle své šéfky Dany Juráskové zas využije "technický i osobnostní potenciál" nové onkologické kliniky ÚVN. Novou kliniku anesteziologie, resuscitace a intenzivní medicíny vede Tomáš Tylle. V čele kliniky traumatologie pohybového aparátu stojí Jan Bartoníček. Přednostou onkologické kliniky se stal Luboš Petruželka.~zdr~pol~pod
Dvě zbraně gangsterů Bonnie a Clydea půjdou do dražby Joplin (USA) 5. ledna (ČTK) - Dvě zbraně slavného gangsterského páru Bonnie a Clyde půjdou 21. ledna v americkém Missouri do dražby. Informovala o tom agentura AP s odvoláním na list The Joplin Globe. Samopal Thompson, známý také jako Tommy Gun, a winchestrovku z roku 1897 zabavila policie v roce 1933 po přestřelce v bytě Bonnie Parkerové a Clyda Barrowa, při níž přišli o život dva strážci zákona. Gangsterské dvojici se podařilo uprchnout. Zbraně, které byly desítky let vystaveny v policejním muzeu ve Springfieldu, jsou nyní majetkem pravnuků Marka Lairmoreho, jednoho z detektivů v době zásahu proti Bonnie a Clydeovi. "Můj otec i dědeček také zemřeli, takže sentimentální důvody, proč si je nechat, již neexistují," zdůvodnil jeden z majitelů zbraní, proč se je rozhodl dát do dražby. Odhad ceny, za jakou by se mohly prodat, aukční síň Mayo Auction and Realty odmítla sdělit.~mag~zak
Za urážky slovenských veřejných činitelů pokuta hrozit nebude Bratislava 2. ledna (ČTK) - Slovenští veřejní činitelé nebudou chráněni před slovními útoky, jak s tím původně počítal návrh novely zákona o přestupcích. Ministr vnitra Daniel Lipšič dnes řekl, že sporné ustanovení zruší, napsal server pravda.sk. Za nadávky na adresu politiků, soudců, nebo příslušníků ozbrojených sil původně měla hrozit pokuta ve výši až 500 eur (12.765 korun). Ministra Lipšiče prý mrzí, že se přísnější tresty za slovní útoky na veřejné činitele do novely dostaly. "Považuji to za znak toho, že někteří kolegové na ministerstvu dosud nepochopili, v čem spočívá jejich práce. Nespočívá v tom, aby prohlubovali privilegia veřejných činitelů, právě naopak," kritizoval Lipšič své podřízené. Tvrdí, že z tohoto případu vyvodí personální důsledky. Nový zákon původně počítal s tím, že pokutu by mohl dostat každý, "kdo urazí nebo pomluví veřejného činitele při výkonu jeho pravomoci nebo kvůli výkonu jeho pravomoci". Takové počínání nově chápal jako přestupek proti veřejnému pořádku, za což by hrozila pokuta až 500 eur. Podobný přestupek už slovenský zákon zná v obecnější rovině. Na jiném místě totiž hovoří o tom, že přestupku s hrozbou pokuty do 33 eur se dopouští každý, kdo "jinému ublíží na cti tím, že ho urazí nebo vystaví posměchu". Takto jsou chráněni všichni lidé. Kritici upozorňovali na to, že nový zákon se týkal jen vybrané skupiny a že by ho politici mohli využívat jako nástroj k umlčení kritických hlasů.~zak~for~pol
ÚOOÚ znovu vybídl k právní úpravě kamerových systémů Praha 2. ledna (ČTK) - Úřad pro ochranu osobních údajů (ÚOOÚ) znovu vybídl k přijetí normy o regulaci kamerových systémů. Komplexní úpravu dostala za úkol už před dvěma lety vypracovat Rada vlády pro lidská práva. Novelu zákona o ochraně soukromí měla připravit do června 2010, úkol ale nesplnila. Podle ochránců soukromí jsou nutná alespoň dílčí pravidla monitorování veřejných prostor kamerami. ÚOOÚ to uvedl na svém  Ochránci soukromí už loni navrhli upravit monitorování veřejných prostor s použitím sledovacích systémů tak, aby mohlo být povoleno výlučně pro účely ochrany majetku a osob před protiprávním jednáním. Kamery by podle návrhu nesměly být v prostorách, kde by se jejich použití "hrubě dotýkalo lidské důstojnosti", tedy například v šatnách, zkušebních kabinách v obchodech nebo v umývárnách na toaletách. ÚOOÚ navrhl stanovit také přiměřenou délku uchovávání záznamů. Pokud by měly být k dispozici déle než tři pracovní dny, muselo by pro to být písemné zdůvodnění. Výjimku by měly záznamy, které by dokumentovaly způsobení škody na majetku nebo újmu na zdraví, případně jednání, které bylo předmětem trestního oznámení, správního řízení anebo občanskoprávního řízení. Správce systému by byl podle návrhu povinen na sledovací systém upozornit zřetelnou informační tabulí. Návrh by mohl stanovit speciální sankce za porušení zamýšlených pravidel nebo stanovit možnosti použití mobilních sledovacích systémů. ÚOOÚ podle stávajícího zákona o ochraně soukromí vyžaduje registraci kamerových systému se záznamem, což pokládá za zpracování osobních údajů. Záznamy z kamerového systému mají sloužit k ochraně, ne k bezbřehému sledování prostoru. "Nemohou být využívány například pro hodnocení pracovního výkonu zaměstnanců, případně pro řešení drobných disciplinárních prohřešků zaměstnanců," podotýká ÚOOÚ. Kamerové systémy se rozšiřují i ve městech. Podle nevládní organizace Iuridicum Remedium bylo loni na jaře v Praze 639 kamer (jedna na 2017 obyvatel) a v Ostravě 285 kamer (jedna na 1091 obyvatel), zatímco v Brně jen 67, tedy jedna na 6042 lidí. Ostrava je podle organizace nejvíce monitorované město z těchto tří, byť kriminalitu má srovnatelnou s Brnem.~pol~pod~for
Brankář Vaclík je před popisem smlouvy ve Spartě na 4,5 roku Praha 2. ledna (ČTK) - Fotbalový brankář Tomáš Vaclík by měl v nejbližší době podepsat smlouvu na 4,5 roku s pražskou Spartou, kam má namířeno ze Žižkova. Mluvčí Sparty Ondřej Kasík i hráčův agent David Nehoda dnes ČTK řekli, že přestup by měl být definitivně uzavřen v nejbližších dnech, aby se Vaclík mohl zapojit do přípravy v novém klubu. Sparta pod vedením nového realizačního týmu, kterému bude šéfovat Jaroslav Hřebík, startuje zimní přípravu v úterý. "Jednání o přestupu Tomáše Vaclíka jdou do finále, věříme, že všechno bude uzavřené co možná nejdříve, aby se s námi okamžitě zapojil do tréninku," uvedl Kasík. Podle informací ČTK není vyloučeno, že se gólman bude hlásit ve Spartě už v úterý, kdy hráčům ligového lídra začne tréninkový dril. "Všechno se dolaďuje," poznamenal Nehoda. Sparta údajně za Vaclíka zaplatí sumu kolem deseti milionů korun. Se Žižkovem o uvolnění dvaadvacetiletého brankáře jedná od prosince. Někdejší opora reprezentační jednadvacítky na Letnou míří poté, co klub uvolnil dlouholetou oporu Jaromíra Blažka. Ve sparťanské brance byl na podzim jedničkou Milan Švenger, který ve 13 zápasech vychytal devětkrát čisté konto. Na soupisce Sparty jsou ještě zkušený Daniel Zítka, Slovák Luboš Kamenár, o něhož prý stojí Trnava, a Lukáš Zich. Vaclík si na podzim odbyl premiéru v české lize, i když v létě měl namířeno do nizozemského Graafschapu Doetinchem. Tam ovšem neprošel zdravotní prohlídkou kvůli problémům se srdcem. V prosinci Vaclík absolvoval menší chirurgický zákrok, který je měl vyřešit. Do přípravy už v úterý nenastoupí veteráni Blažek a Tomáš Řepka, s nimiž Sparta ukončila spolupráci. S Olomoucí se připravuje záložník Jakub Podaný, který by měl na Hané hostovat. Novou tváří bude záložník Mario Holek přestupující z ukrajinského Dněpropetrovsku. Z hostování ve Slovanu Bratislava by se měl vrátit útočník Miloš Lačný.~spo
Pokud Libye nezpacifikuje milice, hrozí jí prý občanská válka Tripolis 4. ledna (ČTK) - Libyi hrozí občanská válka, pokud se v zemi nepodaří dostat pod kontrolu znepřátelené milice, které zaplnily mocenské vakuum po pádu vůdce Muammara Kaddáfího. Podle agentury Reuters to prohlásil šéf libyjské Přechodné národní rady (NTC) Mustafá Džalíl. Z Libye po pádu Kaddáfího režimu přicházely v uplynulých týdnech zprávy o střetech mezi jednotlivými povstaleckými skupinami z různých kmenů. Snaha Tripolisu o jejich odzbrojení zatím nebyla úspěšná. V úterý při přestřelce mezi dvěma skupinami bývalých povstalců v libyjském hlavním městě zahynuli nejméně čtyři bojovníci. Libyjská vláda incident označila za nevýznamný. Džalíl v úterý večer na shromáždění ve východolibyjském městě Benghází varoval, že Libyi kvůli pokračujícím násilnostem mezi ozbrojenými skupinami hrozí "rozdělení" a "občanská válka". Milice tvořené osobami různého vyznání a pocházejícími z různých míst bojovaly devět měsíců proti Kaddáfího režimu, který v zemi trval 42 let. Po říjnové násilné smrti libyjského diktátora však nejsou ochotny složit zbraně. Jednotlivé skupiny mezi sebou soupeří o moc a mají podle Reuters za to, že k tomu, aby si podíl na ní zajistili, musí udržet ozbrojenou přítomnost v metropoli. V oblastech pod jejich kontrolou jim volnou ruku dává mimo jiné i to, že tu chybí centrální bezpečnostní správa. NTC začala budovat funkční policii a armádu, které by odpovědnost za bezpečnost měly převzít od povstaleckých skupin. Džalíl však uznal, že toto úsilí postupuje pomalu. Bývalí povstalci sice mají možnost složit zbraně do rukou úřadů, moc jich toho ale prý zatím nevyužilo. Džalílovo prohlášení kontrastuje s tvrzením vládního mluvčího, podle nějž za úterním incidentem stáli sabotéři, podnětem k němu prý bylo osobní nepřátelství a přestřelka s "revolucí ani povstalci" nesouvisí.~pol
Muži hrozí za sex s nezletilou v Mělníku dva roky vězení Mělník 5. ledna (ČTK) - Policisté stíhají děvětapadesátiletého muže z Prahy kvůli pohlavnímu styku s nezletilou. Případ se stal loni v létě v jednom z mělnických hotelů. Muž podle kriminalistů dobře věděl, že dívka je mladší 15 let. Za svádění k pohlavnímu styku mu hrozí až dva roky vězení, sdělil dnes ČTK mluvčí mělnické policie Václav Tichý. Muž si podle něj na konci července přivedl dívku do ubytovacího zařízení v Mělníku, kde si pronajal pokoj. "Na základě svědeckých výpovědí bylo zjištěno, že na pokoji s dívkou prováděl různé sexuální praktiky, i když bezpečně věděl, že se jedná o osobu mladší 15 let," uvedl mluvčí. Ve středu začali kriminalisté muže stíhat. Vyšetřování je vedeno na svobodě.~zak
Fotbalisté Slovácka začali zimní přípravu lesním výběhem Uherské Hradiště 2. ledna (ČTK) - Lesním výběhem v okolí Uherského Hradiště načali dnes po dovolené přípravu fotbalisté Slovácka. V kádru osmého týmu ligové tabulky nedošlo k žádným změnám. Po operaci křížových vazů v koleni chyběl pouze záložník Lukáš Fujerik. "Dnešní trénink posloužil hlavně k tomu, aby se hráči po dovolené při osmdesátiminutovém běhu rozdýchali. Řešili jsme organizační záležitosti a balili se, neboť už v úterý brzy ráno vyrážíme na běžky do Nového Města na Moravě," řekl ČTK trenér Slovácka Miroslav Soukup.   Podobný způsob přípravy se Slovácku osvědčil už před rokem, na běžkách by měl tým získat základní část fyzické kondice. "Přešli jsme už i na bruslařský styl, který většina hráčů velmi dobře zvládá a je pro ně přirozenější a lehčí než klasika," uvedl Soukup, který má na lyžařských trénincích postavený celý pětidenní blok. V Novém Městě se má Slovácko připravovat do neděle. Na zpáteční cestě odehraje v Brně úvodní utkání Tipsport ligy se Zbrojovkou. Pokud by se na Vysočině zhoršilo počasí, nebo by podmínky neumožnily trénink ve stopě, má Soukup v plánu okamžitý návrat do Uherského Hradiště. Kouč Slovácka nevidí problém v tom, že hráči naskočí přímo z lyží a fyzické přípravy do zápasu. "Myslím si, že se problém příliš zveličuje. Za tři týdny nemohou zapomenout hrát fotbal," řekl Soukup.~spo
Hokejový útočník Kotalík si poranil prst, čeká ho delší pauza České Budějovice 5. ledna (ČTK) - Hokejisté Českých Budějovic se budou muset v extralize několik týdnů obejít bez své největší hvězdy Aleše Kotalíka. Třiatřicetiletý útočník, který na jihu Čech oficiálně hostuje z Buffala, si při tréninku poranil prst. Informoval o tom server denik.cz. "Bohužel jsem si to přivodil vlastní vinou. Najel jsem před mantinelem do rýhy a nechal jsem pod sebou ruku. Došlo při tom k vykloubení a částečné zlomenině středního článku prostředníčku pravé ruky. Kus kloubu jsem měl úplně odlomený," popsal Kotalík své zranění. Bronzový medailista z olympiády v Turíně přesto trénink dokončil, ale následné vyšetření v nemocnici zranění potvrdilo. Jeho ruku nyní zdobí sádra, kterou bude mít minimálně tři týdny. "Záležet bude na tom, jak kost sroste. Je to pro hokejistu hodně ožehavé místo," řekl Kotalík, který je třetím zraněným českobudějovickým útočníkem. Mimo hru jsou i Rostislav Martynek a Martin Podlešák. Kotalík se do Českých Budějovic vrátil v říjnu, poté co si nevybojoval místo v sestavě Buffala v zámořské NHL. V 26 zápasech v extralize vstřelil osm branek a připsal si 14 asistencí. Startoval i v reprezentačním týmu na turnaji Karjala.~spo
Euro posílilo díky příznivým ekonomickým údajům Londýn 3. ledna (ČTK) - Euro dnes výrazně posílilo vůči americkému dolaru díky příznivým ekonomickým údajům, které podpořily poptávku investorů po rizikovějších aktivech. Jednotná evropská měna však podle agentury Reuters v letošním roce pravděpodobně zůstane pod tlakem kvůli přetrvávajícím obavám z dluhové krize a pomalého hospodářského růstu v eurozóně. Euro vůči dolaru stouplo o procento na 1,3059 USD. Vrátilo se tak nad psychologicky důležitou hranici 1,3 USD a vzdálilo se od 15měsíčního minima 1,2858 USD, na které se propadlo minulý týden. V celém loňském roce jednotná evropská měna klesla o tři procenta. Poptávku po euru dnes podpořila zpráva o prosincovém poklesu sezonně upravené míry nezaměstnanosti v Německu na 6,8 procenta, tedy na nejnižší úroveň od sjednocení země v roce 1990. Náladu investorů příznivě ovlivnily také dobré hospodářské údaje z Číny. "K dlouhodobějšímu oživení eura je zapotřebí udržitelné zlepšení základních faktorů v eurozóně," uvedl analytik Valentin Marinov ze společnosti Citigroup. "Obavy ohledně Španělska a Itálie přetrvávají a rizika související s Řeckem budou pravděpodobně nadále zastiňovat vyhlídky eura," dodal.~bur~bup
Ukrajinci kromě Nového roku slavili i výročí Stepana Bandery Kyjev 2. ledna (ČTK) - Oslavy Nového roku jsou na Ukrajině tradičně spojeny s výročím narození kontroverzního bojovníka za národní práva Stepana Bandery, který se narodil na Nový rok 1909 v haličské obci Staryj Uhryniv. Letos jubileum vyvolává mimořádné emoce, protože ve Lvově se místní kancelář národně orientovaného hnutí Svoboda rozhodla spojit jednou provždy tvář města s Banderovým jménem. Pokus pojmenovat po vůdci Ukrajinské povstalecké armády lvovské mezinárodní letiště loni na podzim nevyšel, když přednost dostal středověký kyjevský vládce Danylo Halyckij. Aktivisté hnutí Svoboda nyní navrhují, aby Banderovo jméno nesl lvovský stadion, který bude letos jedním z hostitelů finálového turnaje fotbalového mistrovství Evropy. Podle poslance místního zastupitelstva Jurije Mychalčyšyna by samo město Lvov mělo nést čestný titul "město Stepana Bandery". Bandera, kterého mnozí Ukrajinci považují za ztělesnění ukrajinské státnosti, je i dvacet let po vyhlášení ukrajinské nezávislosti v zemi vnímán nejednoznačně. Za druhé světové války bojoval za svobodu Ukrajiny proti nacistům, ale spolu s jednotkami německého wehrmachtu i proti Rudé armádě. Bojovníci jeho povstalecké armády v západní Ukrajině brutálně pronásledovali příslušníky jiných národností, zejména Poláky a Židy. Kromě hnutí Svoboda, které část ukrajinské veřejnosti označuje za nacionalistické, se na obhajobu Stepana Bandery energicky staví i Ukrajinská autokefální (nezávislá) pravoslavná církev, která neuznává nadřazenou duchovní správu Moskvy. V řadě ukrajinských měst se při příležitosti 103. Banderových narozenin konaly slavnostní bohoslužby a panychidy. Kromě Lvova se oslavy Banderova výročí v neděli a dnes konaly i v Charkově a Oděse. V metropoli Kyjevě v neděli večer kráčel průvod Banderových stoupenců středem města s pochodněmi a skandováním "Bandera přijde a udělá pořádek" a "Pryč s Leninem z Kyjeva". Přes značný odpor zejména ruskojazyčných Ukrajinců k žádným incidentům nedošlo.~pol
Londýnský bílý cukr č.5-14:00; 4.~bur~buk
Avízo, 10.1.: Vernisáž výstavy fotografií Palachův týden 1969 Písek - 18:00 Vernisáž výstavy fotografií Palachův týden 1969. Místo: Sladovna Písek, Velké náměstí 113 Pramen: Richard Kraus, marketingový ředitel Sladovny Písek, tel.~den~kul
Výsledky tenisového turnaje mužů v Čennaí Tenisový turnaj mužů v Čennaí (tvrdý povrch, dotace 398.250 dolarů): Dvouhra - 1. kolo: Goffin (Belg.) - Malisse (7-Belg.) 4:6, 6:2, 6:3, Sugita (Jap.) - O. Rochus (8-Belg.) 6:3, 6:4, Hanescu (Rum.) - Querrey (USA) 6:3, 6:4, Roger-Vasselin - Prodon (oba Fr.) 6:4, 6:3, Lu Yen-Hsun (Tchaj-wan) - De Bakker (Niz.) 6:3, 6:3, Beck (Něm.) - Pospisil (Kan.) 6:3, 7:6 (10:8), Darcis (Belg.) - Kavčič (Slovin.) 4:6, 7:5, 6:3, Soeda (Jap.) - Gil (Portug.) 6:2, 6:7 (4:7), 7:5.~spo
Hokejový obránce Modrý se vrací ze zámoří do Plzně Plzeň 4. ledna (ČTK) - Hokejový obránce Jaroslav Modrý se vrací do Plzně a opět by měl nastupovat v extralize. Čtyřicetiletý bek po minulé sezoně oznámil, že končí aktivní kariéru. Vedení západočeského klubu však mělo o jeho služby i nadále zájem a momentálně to vypadá, že se obě strany dohodly na pokračování spolupráce. Modrý přicestuje do Česka v pátek 6. ledna a následně by se měl připojit k týmu. Informují o tom oficiální internetové stránky Indiánů. Modrý působil v Plzni dvě sezony a celkem odehrál za tým 114 utkání, v nichž zaznamenal 17 branek a 33 asistencí. Po sezoně se rozhodl společně s americkou manželkou a dětmi vrátit do zámoří. Po půl roce ale své plány přehodnotil a přiletí opět do Česka. "Přišli za mnou s takovými nabídkami, že před nimi musím smeknout klobouk. Moc si vážím toho, že o mě tak stáli. Já jsem jim ale řekl, že jsem tady odvedl, co jsem mohl. Nechal jsme na ledě všechno a Plzeň mi zůstane v srdci," prohlásil Modrý v červnu, kdy se v Plzni oficiálně loučil s fanoušky.~spo
Novým šéfem tuzemské Zuno Bank se stal Tomáš Kuna Praha 5. ledna (ČTK) - Novým generálním ředitelem Zuno Bank v ČR a na Slovensku se stal od ledna Tomáš Kuna (45). Ve funkci nahradil Miroslava Střihavku, který z banky odešel. ČTK o tom dnes informovala tisková mluvčí Zuno Bank Pavla Renčínová. Kuna přišel do Zuno Bank ze slovenské Poštové banky, ve které tři roky vedl divizi marketingu. Před tím zastával obdobné pozice v Betway.com a Centralway Investment AG. Internetová Zuno Bank začala na tuzemském trhu fungovat loni v červenci. Banka patří do bankovní skupiny Raiffeisen Bank International. Cílovou skupinou banky jsou lidé, kteří s bankou chtějí komunikovat zejména prostřednictvím internetu. Jedinou pobočku má banka v Praze na Václavském náměstí.~fin
Sněžení zlepšuje podmínky pro lyžování v Karlovarském kraji Karlovy Vary 5. ledna (ČTK) - Lyžařské areály v Karlovarském kraji mají šanci o víkendu nabídnout dobré podmínky díky sněhu, který od středy v regionu padá. V provozu je Skiareál Klínovec, část vleků na Božím Daru, ale jezdí se i na Bublavě a v Mariánských Lázních, vyplývá z informací provozovatelů areálů. Nejlepší podmínky pro lyžování jsou na Klínovci. V provozu zůstává lanová dráha Dámská a vleky C,D,H,F,G. Zatím mimo provoz je lanovka Cinestar Expres, která se spustí, až se uklidní vítr. "Hlášený vítr dorazil i na Klínovec, i když ne v takové míře, jaké byly v předpovědi. Padá prašan, tak se podmínky výrazně vylepší," informovali provozovatelé areálu. Na sjezdovkách leží přes 60 centimetrů většinou technického sněhu, další ale stále padá. Na Božím Daru jsou v provozu areály Novako, Klínovec sever i Fichtelberg. Na sjezdovkách leží od 35 do 45 centimetrů sněhu. Pokud vydrží sněžení, o víkendu by i na Božím Daru mohly být podmínky výrazně lepší. Přes dosavadní teplé počasí se ale rozjely i vleky v níže položených areálech. Na Bublavě je v provozu vlek i sjezdovka na středním Bleibergu, jezdí se i v Mariánských Lázních.~met~spl
Policisté našli v domě v centru Pardubic mrtvého muže Pardubice 4. ledna (ČTK) - Policisté našli dnes ráno ve společných prostorách domu v pardubické Pernerově ulici mrtvého muže. Po prvním ohledání nepředpokládají, že by někdo jeho smrt zavinil, řekl ČTK policejní mluvčí Josef Bocán. "Na místo policisté přijeli po deváté hodině dopoledne. Úmrtí bylo nahlášeno na linku 112 od svědka, který ostatky muže našel ve společných prostorách domu," řekl Bocán. Podle informací policistů byl muž středního věku v domě zaměstnaný. Policie se případem bude dál zabývat.~zak
Brněnské školy zřejmě dětem přestávky krátit nebudou Brno 3. ledna (ČTK) - Brněnské základní a střední školy zřejmě ve větší míře nevyužijí možnost zkrátit přestávky z deseti na pět minut. Hlavně pro menší děti na prvním stupni základních škol je pětiminutová přestávka příliš krátká, nestačí si odpočinout. Obecně ale oslovení ředitelé vítají možnost volby, zjistila ČTK v anketě. Kratší přestávka podle ředitelů může pomoci například tam, kde je nutné přizpůsobit délku vyučování dopravním spojům. Možnost zkrácení přestávek je zakotvena ve vyhlášce, kterou připravuje ministerstvo školství. Podle ředitelky brněnské Základní školy Bakalovo nábřeží Yvetty Gašparcové nestihnou nejmenší děti za pět minut "přeladit" z jednoho předmětu na druhý a občerstvit se. Někdy vyměřený čas nemusí stačit ani učitelům. "Musejí se přesunout často přes několik pater, nachystat si pomůcky, často řeší i jiné problémy, například telefonáty rodičů a podobně," řekla ČTK Gašparcová. Omezené využití pětiminutových přestávek si dokážou ředitelé představit například při výběrových odpoledních hodinách na středních školách nebo v různých výchovně zaměřených dvouhodinovkách. "Při odpoledním vyučování už to občas děláme, například při výběrových hodinách," uvedl ředitel Gymnázia Řečkovice Peter Krupka. Zkrácení přestávek by některým školám, a hlavně jejich žákům, možná pomohlo vyřešit některé problémy s návazností dopravních spojů. "Dokážu si představit, že třeba na venkově, když nenavazují autobusy, tak by mohli například zkrátit poslední přestávku o pět minut," řekl Jiří Herman, ředitel Gymnázia Brno na třídě kapitána Jaroše. Podle návrhu ministerské vyhlášky by přestávky mezi vyučovacími hodinami měly být nejméně pětiminutové. Jedna přestávka v dopoledním vyučování pak musí trvat nejméně 15 minut. Dětem se kromě přestávek možná zkrátí i čas na oběd. Zatímco nyní na něj mají 50 minut, nově by minimum stanovené vyhláškou činilo jen půl hodiny. Ačkoliv oslovení ředitelé neuvažují o výraznějším využití kratších přestávek, vítají větší volnost při tvorbě struktury vyučovacího dne. "My toho nevyužijeme. Ale pokud je to ve vyhlášce jako možnost, a nikoliv povinnost, tak mi na tom nic nevadí," uvedl Herman.~sko
ČR zaplatí 170 milionů korun za ochranu radarovými letouny Praha 3. ledna (ČTK) - Česká republika zaplatí za období 2011 až 2013 přibližně 170 milionů korun za svou účast v systému radarových letadel AWACS, který provozuje Severoatlantická aliance. Peníze míří do administrativního rozpočtu a na modernizaci projektu včasné výstrahy. ČR zároveň přispěje dalšími zhruba 70 miliony korun ročně na financování provozu letadel. Vyplývá to z informačního materiálu ministerstva obrany, s nímž se ve středu seznámí vláda. Česko se členem projektu stalo v polovině prosince 2010. Od ledna loňského roku tak její nebe chrání letadla s typickým radarovým "deštníkem". Formality s ukončením přístupového procesu budou završeny zasedáním správní rady aliančního programu známého pod zkratkou NAEW&C, které bude ve druhé polovině února v Praze, uvedlo ministerstvo obrany. Česká armáda má v programu čtyři zástupce. Jedním z nich je pilot, dalším navigátor, poté řídící střediska na palubě radarového letounu a operátor systému. Pro službu v projektu se cvičí další čtyři čeští vojáci. Výhodou zapojení do projektu je podle ministerstva obrany mimo jiné i účast českých firem, která má zajistit návratnost vložených finančních prostředků. O podobě zapojení podniků v současné době vyjednávají zástupci ČR a aliance. Firmy se do projektu zapojí letos, uvedlo ministerstvo. Programu NAEW&C se účastní osmnáct členských zemí NATO, z nichž sedmnáct se finančně podílí na provozu a modernizaci letounů a systému. Osmnáctým členským státem je Velká Británie, která na své náklady provozuje vlastní letouny. Záměr vystoupit z programu a obstarat si vlastní radarová letadla oznámila Kanada, která projekt opustí nejdříve k 1. září.~for~pol~pod~dpr
Jediným kandidátem na rektora hradecké univerzity je Josef Hynek Hradec Králové 4. ledna (ČTK) - Jediným kandidátem pro volbu rektora Univerzity Hradec Králové (UHK) je dosavadní rektor Josef Hynek, který stojí v čele školy od 1. července 2008. Dnes skončila lhůta pro podávání kandidátek, volby kandidáta na rektora se uskuteční 15. února. ČTK to dnes řekl kancléř UHK Ondřej Tikovský. Rektora do funkce jmenuje prezident. Prioritou Josefa Hynka v příštím volebním období bude vytvoření plnohodnotné páté fakulty UHK ze současného Ústavu sociální práce. Hynek se chce zaměřit také na výstavbu budovy Přírodovědecké fakulty ve vysokoškolském areálu Na Soutoku naproti fakultní nemocnici. Stavba za 428 milionů korun by mohla být zahájena na podzim 2012. Hynek v roce 2008 ve funkci nahradil Jaroslavu Mikuleckou. Na hradecké univerzitě pracuje od roku 1991, v letech 1995 až 1997 byl například proděkanem pro studijní záležitosti, poté působil jako proděkan pro vědu a rozvoj. Od roku 2002 byl děkanem Fakulty informatiky a managementu UHK. UHK vznikla v roce 2000 z vysoké školy pedagogické. Škola v několika objektech nabízí ke studiu stovku studijních oborů. Na čtyřech fakultách a jednom vysokoškolském ústavu univerzity se vzdělává zhruba 9000 studentů.~sko
Pole na Hané jsou bez sněhu, může to negativně ovlivnit úrodu Olomouc 3. ledna (ČTK) - Pole na Hané jsou bez sněhu, což může mít podle odborníků negativní dopad na úrodu zemědělců. Současné počasí přispívá k přenosu viróz, další škody mohou na porostech napáchat hraboši a další škůdci, kterým dosavadní průběh zimy svědčí, řekl dnes ČTK ředitel olomoucké Agrární komory (AK) Miloš Porč. Zda a jak velké škody zemědělcům vzniknou, budou podle něj pěstitelé vědět na jaře. "Sníh půdě určitě chybí. Na jaře by mohl být kvůli tomu nedostatek vláhy. K tomu jsme navíc zaznamenali nebývale suchý podzim. Největší dopad sucho může mít na ozimy zaseté v pozdější době," uvedl Porč. Problémy na polích se podle něj začínají projevovat již nyní. "Už teď se objevují fleky na řepkách. Některé způsobili hraboši, další souvisí s tím, že porosty byly pozdě zaseté," řekl ředitel olomoucké AK.   Pěstitelům obilovin z Olomouckého kraje letos meziročně vzrostla podle odhadů Českého statistického úřadu produkce obilovin. Na základě zjišťování k 15. říjnu ji statistici odhadli na 645.553 tun, v roce 2010 to bylo 520.048 tun.~zem~met
Avízo, 4.1.: Hostem Radiožurnálu bude hudební skladatel Jan P.... Praha - 10:00 Hostem Radiožurnálu bude hudební skladatel Jan P. Muchow. Místo: ČRo 1 - Radiožurnál Pramen: Radka Mozgová z ČRo - Radiožurnál, tel.~den~mag~kul~med
Vláda projedná novelu na ochranu zvířat proti týrání Praha 3. ledna (ČTK) - Osobám, které týrají zvířata, by do budoucna stát mohl tato zvířata zabavit, nebo zakázat krutým chovatelům jejich další chov. Vyplývá to z návrhu novely zákona na ochranu zvířat proti týrání, který ve středu projedná vláda. Souběžná novelizace zákona o Policii ČR má umožnit policistům vstup do obydlí z důvodu podezření na týrání zvířete. Změny jsou navrhovány především v návaznosti na předpisy EU. Podle zdůvodnění ministerstva zemědělství, které novelu předkládá, má sankce v podobě zákazu chovu zvířat snížit administrativní náklady obecních úřadů. "Tato nová sankce by měla snížit počet správních řízení na úseku ochrany zvířat proti týrání, neboť osobám, které opakovaně při chovu týrají zvířata, tato sankce zabrání v dalším chovu zvířat, a tedy rovněž v dalším porušování právních předpisů, které by vedlo k nutnosti provádět správní řízení," stojí v důvodové zprávě k materiálu. Mluvčí Státní veterinární správy Josef Duben ČTK řekl, že i v současnosti je možné zvíře tyranovi odejmout a umístit jej do náhradního zařízení. Zvíře však stále zůstává majetkem původního majitele, který si někdy po čase pro zvíře přijde a bere si jej zpět. Umožnění vstupu policistů do domů při podezření, že v něm trpí zvířata, by podle Dubna pomohlo například k záchraně zvířat, jejichž majitel skončil ve vězení nebo zemřel. Policisté dnes mohou při podezření z týrání vstupovat jen do chovných zařízení. Novela mimo jiné dále stanovuje požadavky na vzdělání a kvalifikaci osob, které usmrcují zvířata, nebo pracují s pokusnými zvířaty. Upřesňuje také požadavky pro udělení povolení k rituálním porážkám zvířat, nebo upravuje ochranu zvířat pro vědecké účely. V meziresortním připomínkovém řízení byl návrh rozeslán 107 připomínkovým místům, z nichž 18 jich uplatnilo zásadní připomínky. Návrh je vládě překládán bez rozporu.~ekl~zem~zak~for~pol~pod
Policie zastavila v Praze auto, v kterém našli pervitin a heroin Praha 3. ledna (ČTK) - Policisté zastavili v pondělí v Praze 4 pětatřicetiletého řidiče, v jehož autě při následné kontrole našli deset gramů pervitinu a téměř 15 gramů hašiše. Pod vlivem pervitinu byl i řidič, uvedl dnes na policejním  Podle něj si policisté vozu, jehož řidič nedokázal udržet přímý směr jízdy, všimli kolem 09:00 v Libušské ulici. Vyšetřovatel muže následně obvinil z ohrožení pod vlivem návykové látky a přechovávání omamné a psychotropní látky nebo jedu. V případě odsouzení mu za to hrozí až dva roky vězení.~zak~prg
Španělské banky budou muset zvýšit rezervy na ztráty o 50 mld eur Madrid 5. ledna (ČTK) - Španělské banky budou potřebovat kvůli svým investicím do realitního sektoru navýšit rezervy na ztrátové investice o dalších 50 miliard eur (1,3 bilionu Kč). Uvedl to v rozhovoru pro list Financial Times nový ministr hospodářství Luis de Guindos. Banky si však budou muset tyto peníze obstarat samy bez pomoci vlády a podle ministra je většina z nich schopná si tuto částku zajistit v příštích letech z vlastního zisku. Podle centrální banky Bank of Spain činí investice španělských bank do realit 338 miliard eur, z toho špatné úvěry a toxický majetek činí 176 miliard eur. Banky již musely na žádost Bank of Spain vytvořit rezervy na 30 procent této částky a trhy nyní spekulují, že budou nuceny své rezervy navýšit až na polovinu této částky. Španělsko patří k zemím, které mají v eurozóně v současné době největší problémy. Země sice nebyla nucena žádat o mezinárodní finanční pomoc, výsledky zátěžových testů evropských bank ale potvrdily, že s malými španělskými spořitelnami je stále spojeno vysoké riziko. Nová vláda uvedla, že reformy finančního sektoru patří mezi její hlavní priority. To by však mohlo znamenat, že vláda bude muset do problémových ústavů napumpovat více hotovosti. Země se nyní pohybuje na pokraji druhé recese za dva roky a minulý týden uvedla, že rozpočtový deficit za rok 2011 bude vyšší, než očekávaných osm procent hrubého domácího produktu. Nezaměstnanost v zemi činí 21 procent a je nejvyšší za 15 let, napsaly agentury AP a Reuters.~fin
Soud udělil za padělání peněz z přípěvků KSČM podmínku České Budějovice 4. ledna (ČTK) - Českobudějovický okresní soud dnes udělil dvouletý podmíněný trest se zkušební lhůtou na dva roky dvacetileté ženě, která loni koncem března padělala 3500 korun. Falešné bankovky podstrčila svému pradědovi do pokladny s poplatky členů místní organizace KSČM. Obžaloba i obhajoba se proti rozsudku nebudou odvolávat. Dvacetiletá žena dnes u soudu uvedla, že paděláním peněz řešila svou složitou situaci. Jako studentka bydlela u svého pradědy a peníze, které si vydělala na brigádách, jí nestačily na pokrytí výdajů. Věděla, že její praděda měl v pokladně příspěvky členů místní organizace KSČM. Žena jednou večer pokladnu otevřela, vzala z ní tři tisícikoruny a jednu pětistovku, padělala je na multifunkční tiskárně a falzifikáty vrátila mezi ostatní poplatky za příspěvky. Pravé peníze pak použila pro svou potřebu. "Dlužila jsem za připojení na internet a paušál na telefon. Proto jsem ty peníze vzala," uvedla dnes u soudu. "Je mi líto toho, co jsem udělala. Moc mě to mrzí," dodala. Uvedla, že padělané peníze chtěla v pokladně vyměnit zpět za pravé, jakmile by si je vydělala. Jenže příspěvky si mezitím od jejího pradědy vyzvednul místopředseda českobudějovické okresní organizace KSČM Ivan Nadberežný a padělky poznal. "Všiml jsem si, že jsou světlejší barvy a zcela nové, jakoby vyžehlené," řekl Nadberežný. Když se pak následně podíval na bankovky proti světlu, zjistil, že jim chybí nejen stříbrný proužek, ale také vodoznak. Nadberežný předal v dubnu loňského roku falešné peníze policistům. Ti zhruba po třech týdnech vypátrali ženu, která se k činu přiznala.~zak~pol~pod
Věra Špinarová dnes v Praze nahradí zrušený koncert z loňska Praha 4. ledna (ČTK) - Věra Špinarová dnes vystoupí ve Velkém sále pražské Lucerny. Jde o náhradu zrušeného koncertu, který se měl na stejném místě konat 7. prosince. Populární zpěvačka již vyprodanou akci odřekla kvůli virovému onemocnění. Rodačka z Pohořelic u Brna, která je po celý život spojena s ostravskou hudební scénou, má za sebou velmi úspěšné období. S velkým ohlasem se setkalo její loňské turné s názvem Nadoraz 2010, které majitelka nezaměnitelného hlasu absolvovala od února do dubna v 17 městech v České republice a na Slovensku se skupinou Adama Pavlíka, svého syna a manažera v jedné osobě. Špinarová 22. prosince oslavila šedesátiny. Při té příležitosti v listopadu vyšla třídesková kompilace s názvem Jednoho dne se vrátíš, která mapuje její největší hity z let 1970 až 2010. V šuplíku už má prý připravených několik věcí na nové album.~mag~kul
Paseka chce vybudovat cyklostezku k tamnímu léčebnému ústavu Paseka (Olomoucko) 3. ledna (ČTK) - Obec Paseka na Olomoucku hodlá letos vybudovat cyklostezku směrem k léčebnému ústavu podél frekventované silnice na Rýmařov. Na podzim připravila úsek v délce 780 metrů, na nějž je potřeba položit asfalt. Letos chce obec navíc dokončit zbývající zhruba čtyřsetmetrový úsek. Celkem bude muset ještě vynaložit asi dva miliony korun, řekl dnes ČTK starosta obce Jiří Blažek (nez.). Obec v minulosti opakovaně žádala o dotace na cyklostezku, ovšem bezúspěšně. Proto se vedení obce rozhodlo zaplatit investici ze svého. "V bytovkách u léčebného ústavu žije zhruba 300 lidí, děti odtud jezdí do školy. Tlak obyvatel na cyklostezku byl tudíž velký, silnice první třídy je velmi frekventovaná," uvedl starosta. Již loni na podzim obec udělala na části budoucí cyklostezky skrývku a uložila tam štěrk a kámen. "Na jaře bychom rádi pokračovali položením asfaltu a vybudujeme i zbývající část. Pokusíme se získat dotaci od Olomouckého kraje. Pokud se to nezdaří, musíme najít peníze v rozpočtu. Bezpečnost lidí je pro nás prioritou," doplnil starosta. Dosud obecdo cyklostezky investovala zhruba 750.000 korun. Celková délka cyklostezky bude 1,3 kilometru, na šířku bude měřit 3,5 metru. Olomoucký kraj letos podpoří výstavbu nových cyklostezek nebo opravy stávajících tras částkou 6,5 milionu korun. Zájemci se mohou hlásit do 24. února. Loni kraj na cyklostezky uvolnil 6,4 milionu korun, peníze věnoval na sedm akcí.~spl~mag~pol~pod
Ostrava začala s osmadvaceti fotbalisty a bez posil Ostrava 3. ledna (ČTK) - Ostravští fotbalisté dnes odstartovali zimní přípravu bez posil. Podzimní kádr Baníku už dříve opustili obránce Pavel Dreksa s univerzálem Pavlem Malcharkem, klub se rozhlíží i po možných posilách a seznamu vytipovaných jmen stále vévodí někdejší ostravský útočník Tomáš Mičola z francouzského Brestu. Čtrnáctý celek podzimu zahájil přípravu na jarní boj o záchranu s osmadvacetičlenným kádrem, doplněným o několik hráčů třetiligové rezervy. Z hostování v Čáslavi se vrátil útočník Tomáš Vrťo, scházeli naopak ještě arménský reprezentant do 21 let Gevorg Badaljan, který přiletí v průběhu dneška, nemocný gólman Lukáš Krbeček i útočník Václav Svěrkoš, jenž se po dovolené v zahraničí připojí ve čtvrtek. "V zimě bude prostor, aby se mužstvo ještě více dalo dohromady, a už jen tím se kvalitativně posune dále dopředu," řekl novinářům trenér Pavel Malura. Přestože velké změny se nedají na Bazalech očekávat, hráčský pohyb nastane. Baník se zajímá o svého bývalého gólmana Martina Rašku, jehož pozici v Trnavě může zkomplikovat chystaný příchod sparťana Luboše Kamenára. Souhlas k odchodu platí stále pro útočníka Zdeňka Šenkeříka. Pokračují jednání s ofenzivním fotbalistou Mičolou, který v Brestu nedostává prostor, ale je stále pravděpodobnější, že francouzský klub ho na jaře nechá hostovat v jiném zahraničním týmu. "Pokud má někdo přijít, musíme být přesvědčeni, že nám ten hráč okamžitě pomůže. Musí to být vyzkoušená kvalita. Jsme v kontaktu s několika hráči, během příštích dnů se to budeme snažit dotáhnout," uvedl Malura. Ostrava se bude připravovat v domácích podmínkách. První přátelské utkání sehraje 11. ledna proti Olomouci B, v únoru pak zamíří na soustředění do Turecka, kde její síly prověří polský Chorzow, uzbecký Bunjodkor, gruzínské Kutaisi a kazašská Astana.~spo
Západoevropské akcie zahájily rok solidním růstem Londýn 2. ledna (ČTK) - Akcie na hlavních burzách v západní Evropě zahájily nový rok solidním růstem, o který se zasloužil vyšší zájem o takzvané defenzivní tituly. Mezi ně patří například akcie energetických společností jako je E.ON či GDF Suez. Objemy obchodů ale zůstaly nízké, protože na některých burzách se kvůli vánočním svátkům pořád ještě neobchodovalo. Panevropský index FTSEurofirst 300 podle předběžných údajů přidal asi jedno procento a uzavřel na 1011,14 bodu. Dostal se tak nejvýše za poslední dva měsíce. Investoři si příliš nevšímali ani horších údajů o aktivitě v evropském průmyslu, která se v prosinci už pátým měsícem v řadě snižovala. Analytici nicméně upozorňují, že po zhruba dvou týdnech růstu, který se na akciové trhy dostavil kolem vánočních svátků, by mohlo přijít rychlé vystřízlivění. To se ukáže už ve druhé polovině tohoto týdne, kdy už bude většina investorů po Vánocích zpět na trhu. "Pravděpodobnost, že po svátcích přijde vystřízlivění, je dost vysoká," myslí si Didier Abbato z finanční společnosti Saxo Bank. "Špatnou zprávou je to, že Santa Klaus nepřinesl žádné rychlé řešení finančních problémů v Evropě," dodal. Index energetických společností Stoxx 600 Utility přidal 2,2 procenta. V loňském roce naopak patřil k nejztrátovějším a odepsal zhruba 17 procent. Akcie německé společnosti E.ON připsaly 4,2 procenta, francouzský GDF Suez vzrostl o 2,9 procenta.~bur~eur
V Libereckém kraji zemřelo loni na silnicích 32 lidí, nehod ubylo Liberec 3. ledna (ČTK) - V Libereckém kraji zemřelo loni na silnicích 32 lidí, což bylo o polovinu víc než předloni. Tehdy evidovaly policejní statistiky 21 mrtvých při dopravních nehodách, rok před tím jich bylo 24. V kraji loni přibylo i zraněných, celkově ale dopravních nehod v kraji ubylo. Policisté jich řešili 3612, když předloni jich bylo o 242 víc. ČTK o tom dnes informovali policejní mluvčí v Libereckém kraji. V celostátním měřítku loni naopak obětí dopravních nehod oproti předchozímu roku ubylo. Zahynulo 701 lidí, což je o 52 méně než v roce 2010 a nejméně od roku 1980. Nejtragičtější byl loňský rok v Libereckém kraji na Českolipsku - zatímco v roce 2010 tam na silnicích zemřeli jen čtyři lidé, loni jich bylo 15, což je téměř čtyřnásobek. Každá druhá smrtelná nehoda, kterou policie vyšetřovala, se stala na Českolipsku. "Ve dvou případech ale nešlo o oběti nehody, jeden cyklista zemřel kvůli zdravotním komplikacím, další žena spáchala sebevraždu, když vběhla pod nákladní vůz," řekl ČTK mluvčí českolipské policie Milan Bradáč. K nejtragičtějším nehodám v Libereckém kraji patřila havárie, při níž loni na jaře v Tanvaldu na Jablonecku zahynul starší manželský pár. Příčinou tragédie byly zdravotní komplikace čtyřiasedmdesátiletého řidiče. Auto při nehodě vyjelo ze silnice a skončilo na střeše v řece Desné. Motoristu ani jeho o tři roky mladší manželku se už zdravotníkům nepodařilo zachránit. Tragický byl také závěr roku, když během tří dnů zemřeli v Libereckém kraji dva lidé. Ve čtvrtek 29. prosince zemřel v Lučanech na Jablonecku po nárazu do sloupu elektrického vedení 34letý muž. O dva dny později - na Silvestra - zahynula ve Cvikově na Českolipsku třicetiletá řidička čtyřkolky po střetu s osobním autem.   Statistika dopravních nehod v Libereckém kraji v letech 2010 a 2011 zdroj: Policie ČR ivc kš 
            	2011	2010	počet nehod	3612	3854	mrtví	32	21	těžce zranění	160	172	lehce zranění	1134	1021	škody v mil.~dpr~zak
Výsledky 35. kola hokejové extraligy Hokejová extraliga - 35. kolo: HC Oceláři Třinec - HC Plzeň 1929 0:5 kontumačně. Tabulka:   1.	HC Sparta Praha	34	18	5	6	5	105:68	70	2.	HC Plzeň 1929	33	16	5	5	7	104:86	63	3.	HC Mountfield Č. Budějovice	33	18	3	2	10	95:76	62	4.	HC ČSOB Pojišťovna Pardubice	35	17	3	3	12	117:84	60	5.	PSG Zlín	35	14	5	5	11	76:85	57	6.	Bílí Tygři Liberec	35	12	9	1	13	86:87	55	7.	HC Oceláři Třinec	35	13	3	6	13	100:92	51	8.	Rytíři Kladno	34	14	2	3	15	87:89	49	9.	HC Verva Litvínov	35	11	6	3	15	95:112	48	10.	HC Vítkovice Steel	33	12	4	3	14	90:92	47	11.	HC Kometa Brno	33	11	3	4	15	84:87	43	12.	HC Slavia Praha	34	10	2	5	17	81:109	39	13.	BK Mladá Boleslav	35	10	2	4	19	79:112	38	14.~spo
Chystá se žaloba proti pučistům z roku 1980 v Turecku Ankara 5. ledna (ČTK) - Chystá se žaloba proti dvěma bývalým šéfům turecké armády za jejich podíl na vojenském puči v září 1980. Oznámila to dnes prokuratura v Ankaře. Podle agentury AFP by šlo o první podobný proces v Turecku, kde se armáda pokládá za autoritativního poručníka politické scény a od roku 1960 sesadila čtyři vlády. Připravená žaloba se týká hlavně pětadevadesátiletého generála Kenana Evrena, který byl hlavním iniciátorem puče. Před soudem by měl stanout také bývalý velitel leteckých sil generál Tahsin Sahinkaya. Prokurátor je viní ze "zločinů proti státu". Jsou poslední přeživší členové junty, která před třicítkou let uvrhla podle justice zemi do zvlášť temné doby, kterou provázely popravy, mučení, čistky, zatýkání a persekuce. Generál Evren řekl, že ničeho z minulosti nelituje, a pohrozil, že spáchá sebevraždu, pokud bude popotahován před soudy. Postup prokuratury je podle AFP vnímán jako nový tlak na armádu, jejíž vliv na politický život výrazně klesl od roku 2002, kdy k moci nastoupila proislámská Strana spravedlnosti a rozvoje (AKP). Specialista na lidská práva Ali Bayramoglu označil postup justice proti generálům za "historickou událost". "Poprvé se děje něco pro to, aby po puči z roku 1980 bylo učiněno spravedlnosti zadost," uvedl v provládním tisku. Vyjádřil se pro úplnou "demilitarizaci" politického života. "Turecko je ještě v citlivém bodě ve vztazích mezi armádou a civilisty a stále hrozí návrat do minulosti," varovala specialistka na občanská práva Hale Akayová. Usoudila, že ústup vojenského vlivu může prohlubovat demokracii, ale také může vést k autoritativnímu vládnutí současného režimu. Turecká justice nyní stíhá stovky osob, mezi kterými je mnoho vojáků, které obviňuje z účasti na pokusech svrhnout vládu v posledních letech.~for~pol~zak
Avízo, 11.1.: TK Filharmonie Bohuslava Martinů ke zhodnocení... Zlín - 12:00 TK Filharmonie Bohuslava Martinů ke zhodnocení ročního působení v kongresovém centru. Místo: Kongresové centrum Zlín, foyer, nám. T. G. Masaryka Pramen: Miroslava Krumpolcová ze zlínského Press centra, e-mail: presszlin@volny.~den~kul
ÚS se opět vyjádří k využívání záznamů o telekomunikačním provozu Brno 4. ledna (ČTK) - Ústavní soud (ÚS) se dnes znovu vyjádří k problematice využívání záznamů o uskutečněném telekomunikačním provozu v trestním řízení. Soudci konkrétně vyhlásí, jak rozhodli o návrhu Obvodního soudu pro Prahu 6 na zrušení jednoho ustanovení trestního řádu. Ustanovení upravuje způsob, jak se vyšetřovatelé dostávají k údajům od operátorů. Podle obvodního soudu je sporný paragraf příliš benevolentní a není v souladu se základním právem na ochranu tajemství zpráv podávaných telefonem, telegrafem nebo jiným podobným zařízením. V napadeném ustanovení nejde o odposlechy a záznamy hovorů, ale takzvané provozní a lokalizační údaje. Vyšetřovatelé díky informacím od telefonních operátorů a poskytovatelů internetu dokážou přesně zmapovat, kdo, s kým a kdy komunikoval. Navíc údaje také umožňují určit, kde se volající nacházeli. Je to důležité například při zjišťování pohybu podezřelých v době spáchání trestného činu. Ústavní soud už stejné ustanovení kritizoval v nálezu, jímž loni v březnu zrušil část zákona o elektronických komunikacích. Tehdy soudci označili preventivní uchovávání provozních a lokalizačních údajů o uskutečněné komunikaci za protiústavní. Do trestního řádu ale ústavní soudci zasáhnout nemohli, protože ÚS je vždy do značné míry vázán zněním návrhu, který tehdy směřoval jen proti zákonu o elektronických komunikacích a jeho prováděcí vyhlášce. Obvodní soud pro Prahu 6 pak sepsal nový návrh, který výslovně čerpá z březnového nálezu ústavních soudců a odkazuje na kritiku, kterou tehdy ÚS vyslovil. Obvodní soud zároveň pozastavil projednávání asi desítky žádostí o vydání příkazu ke sdělení údajů o uskutečněném telekomunikačním provozu.~zak~pit
Sníh a vítr zkomplikovaly dopravu v Karlovarském kraji Karlovy Vary 5. ledna (ČTK) - Karlovarský kraj dnes po poledni zasáhlo husté sněžení, které na některých místech zkomplikovalo dopravu. I hlavní silnice R6 byla během 15 minut zasypaná sněhem natolik, že auta musela výrazně zpomalit. Pod sněhem se navíc vytvářejí zmrazky. Silničáři už dopoledne uzavřeli téměř dvoukilometrový úsek horské silnice druhé třídy u krušnohorského Božího Daru. Před polednem se ji podařilo zprůjezdnit. Sníh si už vynutil dopravní omezení. U Andělské Hory skončilo osobní auto v příkopě na střeše, silnice od Libavského kopce přes most na R6 je průjezdná jen jedním směrem a dopravu tam řídí policie. Zablokovaný kamionem je nájezd na obchvat Chebu od Františkových Lázní. Policie upozorňuje na to, že na mnoha místech je na silnicích sněhová kaše, která klouže. Na horách fouká od noci silný vítr, na silnici se tvoří sněhové jazyky a zejména je tam téměř nulová viditelnost. V takových podmínkách hrozí, že by se tam mohly stát i hromadné nehody, řekl ČTK Josef Bulka z krajského dispečinku silničářů. Silničáři nevylučují možnost, že část silnice od kruhového objezdu nad Božím Darem přes Neklid k hranicím s Ústeckým krajem, která byla dopoledne neprůjezdná, budou muset během dne znovu dočasně uzavřít. Je to otevřený úsek silnice vedoucí mezi pláněmi, kde silnému větru nic nebrání. "Občas to projedeme i s šípovým pluhem, stále udržujeme i ostatní silnice v okolí," řekl Bulka. Špatná situace je podle něj také na hlavní příjezdové silnici do Božího Daru, kde cestáři neustále odstraňují sněhové jazyky. Vítr působí komplikace i na jiných silnicích kraje, kde občas padají na cesty polámané větve. V Krušných Horách dnes fouká silný nárazový vítr. Podle Marty Suché z plzeňské pobočky Českého hydrometeorologického ústavu ráno dosáhl v nárazu na Klínovci místy rychlosti až kolem sta kilometrů za hodinu.~met~dpr
Knihovny lákají nové čtenáře na čtečky, nově ta v Břeclavi Břeclav 3. ledna (ČTK) - Veřejné knihovny se snaží nalákat nové čtenáře na možnost si půjčit elektronickou čtečku knih. Novinku loni zavedla brněnská Knihovna Jiřího Mahena a o čtečky s 500 knihami půjčované na dva týdny je tam mezi čtenáři mimořádný zájem. Čtečky proto chtějí nakoupit i v břeclavské knihovně. Rádi by tak přilákali mladou generaci a vyšli vstříc lidem, kteří ze zdravotních důvodů v běžné knize číst nemohou, řekl ČTK ředitel Marek Uhlíř. Knihovna si požádala o grant, aby přístroje mohla nakoupit. Za jakých podmínek je bude lidem půjčovat, podle ředitele teprve rozhodne. Věří, že novinka zaujme mladé, jimž je v době počítačů a mobilních telefonů papírová kniha vzdálená. Čtečky díky možnosti zvětšit písmena mohou být výhodné i pro lidi se špatným zrakem a také ty, kteří z nějakých důvodů nemohou běžnou knihu držet a listovat v ní. Čtečku si upevní do stojánku. Čtečky mají posílit loňský trend, kdy břeclavské knihovně po letech úbytků přibylo čtenářů. Čtenářský příspěvek zaplatilo v prvních 11 měsících roku 3700 lidí. Břeclav má asi 25.000 obyvatel a do knihovny chodí zhruba každý sedmý obyvatel města. V brněnské městské Knihovně Jiřího Mahena se za rok zapíše asi 40.000 čtenářů, tedy každý devátý obyvatel Brna. Břeclavská knihovna chystá i další novinky - dotazníkem chce mezi čtenáři i nečtenáři zjišťovat názor na kvalitu svých služeb. Plánuje také zřídit obdobu kavárny, kde by se lidé mohli setkávat. Vzestup zájmu o knihovní služby si ředitel vysvětluje růstem cen knih. "Naše roční půjčovné je pod úrovní toho, za co si koupit jednu knihu," uvedl. Podle něj v minulosti knihovnu hodně vytlačila z centra pozornosti lidí televize. To se však prý začíná měnit. "Mnoho čtenářů se už nechce dívat jen na vraždy, intriky a násilí," domnívá se. Čtenářskou obec pomohla rozšířit i státní maturita. "Mnoho knížek už není běžně k sehnání a jsou přitom v povinné četbě. Studenti si půjčovali i zvukové knihy a předpokládám, že to tak bude i letos," uvedl.~pol~pod~kul~pit
Třetího závodu Turné se zúčastní všichni čtyři čeští skokané Innsbruck (Rakousko) 3. ledna (ČTK) - Třetího závodu Turné čtyř můstků v Innsbrucku se opět zúčastní kompletní česká čtveřice Roman Koudelka, Jakub Janda, Lukáš Hlava a Jan Matura. Šestý muž průběžného pořadí Turné Koudelka, jenž měl účast v závodě jistou díky postavení v elitní desítce Světového poháru, obsadil v dnešní kvalifikaci jako nejlepší z Čechů šesté místo. Koudelka skočil 123,5 metru a zaostal o necelých šest bodů za vítězem kvalifikace Kamilem Stochem z Polska. V prvním kole středečního závodu se česká jednička utká s devatenáctiletým Rakušanem Lukasem Müllerem. Jedenáctý muž Turné Lukáš Hlava byl v kvalifikaci jednadvacátý a čeká ho vyřazovací souboj s Finem Jannem Happonenem. Jakub Janda (26.) bude skákat proti Rusu Denisi Kornilovovi, Jan Matura (36.) proti Jerneji Damjanovi ze Slovinska. Středeční závod začne ve 13:45 a na třetí vítězství bude útočit Rakušan Gregor Schlierenzauer.~spo
V Praze budou soutěžit dechové orchestry, bude jich méně než loni Praha 5. ledna (ČTK) - První lednový víkend bude v Národním domě na Smíchově patřit Mezinárodnímu festivalu dechových hudeb Praha. Soutěžní přehlídka velkých dechových amatérských orchestrů, která se v české metropoli pořádá už popatnácté, představí devět těles z České republiky, Finska, Itálie, Německa a Nizozemska. ČTK o to řekla jménem pořadatelů Ivana Sládková. V porovnání s loňskem se ale počet orchestrů snížil, loni v lednu jich soutěžilo 18. Nejvíce ubylo českých ansámblů, přijedou pouze tři. "Je to tím, že loni byla mezinárodní soutěž v Ostravě, která se koná jednou za dva roky. České orchestry, které se jí v říjnu účastnily, už nebyly schopné se v tak krátké době připravit a přeorientovat na další soutěž," zdůvodnila Sládková. Nedomnívá se však, že by se menší účast českých orchestru týkala ekonomických obtíží. Pořadatelé soutěže prý orchestrům hradí značnou část výdajů. Česká tělesa neplatí žádný festivalový poplatek, a pokud jsou členy Sdružení dechových orchestrů České republiky, dostávají i cestovné. "Vlastně je to nic nestojí. Musí se jen připravit, to znamená, že se musí naučit povinnou skladbu," uvedla Sládková. Z ČR se ve vyšší výkonnostní třídě představí dechový orchestr ze Základní umělecké školy Vladimíra Ambrose z Prostějova a dechový orchestr ZUŠ z Přelouče a nejvyšší kategorii bude soutěžit Harmonie Šternberk. V pátek 6. ledna se uskuteční zahajovací koncert, který bude patřit Ústřední hudbě Armády České republiky vedené Jaroslavem Šípou a Patrikem Spinkou. Na ostatní festivalové soutěžní koncerty je vstup pro veřejnost zdarma. Více než 70 procent členů jednotlivých orchestrů tvoří hudebníci do 26 let, žáci základních uměleckých škol a konzervatoří. Členství v dechovém orchestru jim podle Sládkové pomáhá rozvíjet kulturní cítění a umožňuje prostřednictvím hry na dechový nástroj komunikovat se světem. Díky festivalu se zároveň podle pořadatelů propaguje česká koncertní dechová tvorba. Festival vznikl po sametové revoluci v roce 1990 a jeho první ročníky se odehrály v Brně. Od roku 1997 se koná v Praze. Za více než 20 let se ho zúčastnilo přes 200 velkých dechových orchestrů z Česka i Evropy.~kul
Avízo, 11.1.: TK Fakulty pedagogické Západočeské univerzity ke... Plzeň - 14:00 TK Fakulty pedagogické Západočeské univerzity ke geografickému projektu EnviroGIS. Zazní také informace o výrazných změnách, které postihnou environmentální výchovu. Součástí konference bude předání certifikátů úspěšným absolventům kurzů, jimiž jsou učitelé ze základních a středních škol v Plzeňském kraji. Místo: mluvčí ZČU Kamila Kvapilová, tel.: 606 745 215 Pramen: Měšťanská beseda, Kopeckého sady 13.~den~sko
ČSSD napadla u Ústavního soudu 14 reformních zákonů Praha 5. ledna (ČTK) - Opoziční ČSSD poslala dnes ústavní stížnost na 14 reformních zákonů. Předlohy nebyly podle sociálnědemokratických poslanců schváleny ve sněmovně ústavně předepsaným způsobem. Jde například o zákony druhé části zdravotní reformy, o sociální a důchodovou reformu a o změny v dani z přidané hodnoty. Novinářům to dnes řekl předseda ČSSD Bohuslav Sobotka. Vládní koalice prosadila v listopadu ve sněmovně kvůli obstrukcím sociální demokracie sloučení debaty k předlohám, řečnická doba na jednoho poslance byla omezena na dvakrát deset minut. "Jsme přesvědčeni o tom, že při jejich přijetí docházelo k opakovaným omezováním práva jednotlivých poslanců, zejména opozičních, projednávat zákony ve svobodné parlamentní rozpravě," uvedl Sobotka. Předseda ČSSD připomněl, že koalice dopředu věděla, že pokud od omezení debaty neustoupí, sociální demokraté budou žádat Ústavní soud, aby předlohy zrušil. Součástí reformního balíku byla i novela zákona o zaměstnanosti, v níž ČSSD žádá zrušit povinnost nezaměstnaných přijmout po dvou měsících registrace na úřadu práce veřejnou službu. "Tato zákonná úprava je v rozporu se základním právěm občanů na přiměřené hmotné zabezpečení v nezaměstnanosti, tak s právem na pomoc v hmotné nouzi," uvedl Sobotka. V jednom ze zákonů zdravotní reformy by měl Ústavní soud podle ČSSD zrušit úpravu povinné přeregistrace poskytovatelů zdravotních služeb. Podle sociální demokratů je ustanovení šikanózní, zpětně zasahuje do práv lékařů a odporuje principu právní jistoty. Už v prosinci ČSSD napadla u Ústavního soudu první část zdravotnické reformy. Výtky nejsilnější opoziční strany se týkají rozdělení péče na standardní a nadstandardní a zvýšení poplatku v nemocnici o 40 na 100 za den. Nový návrh má podle Sobotky celkem 52 stran.~pol~pod~zak~for
Výsledky ankety Kanoista roku 2011 Anketa Kanoista roku 2011: Posádka roku: 1. Radoň, Dvořák 40 hlasů, 2. Davídek, Souček, Trefil, Štěrba 24, 3. Horský, Štěrba (všichni Dukla Praha) 8. Kajakář roku: 1. Havel (Dukla Praha) 27, 2. Dostál (KVS Praha/Dukla Praha) 23, 3.-4. Štěrba (Dukla Praha) a Jambor (USK Praha) 11. Kanoista roku: 1. Koranda (USK Praha) 31, 2. M. Fuksa (Nymburk/Dukla Praha) 26, 3. Radoň (Dukla Praha) 14. Kajakářka roku: 1. Adamová (Dukla Praha) 39, 2. Blahová (Sokol Hradec Králové) 16, 3. Šebestová (Dukla Praha) 13. Junior/ka roku: 1.-2. Josef Dostál (KVS Praha/Dukla Praha) a M. Fuksa 31, 3. Špicar (oba Nymburk/Dukla Praha) 15. Trenér dospělých: 1. Dvořák 26, 2. Leština (oba Dukla Praha) 14, 3. J. Fuksa (Nymburk) 11. Trenér mládeže: 1. J. Fuksa 20, 2. P. Fuksa (oba Nymburk) 13, 3. Radoňová (KVS Praha) 12.~spo
Automobilka Hyundai loni v Nošovicích vyrobila přes 251.000 vozů Nošovice (Frýdecko-Místecko) 3. ledna (ČTK) - Automobilka Hyundai v Nošovicích na Frýdecko-Místecku vyrobila v roce 2011 přes 251.000 osobních automobilů čtyř modelů. To je zhruba o 50.000 vozů více než v předchozím roce. ČTK o tom dnes informoval mluvčí automobilky Petr Vaněk. Objem výroby podle něj vzrostl díky přijetí téměř 1000 nových pracovníků a spuštění třetí směny v září. "Nejvíce byly vyráběny vozy i30, kterých z linky sjelo 107.000, včetně verze kombi, Hyundai i30 cw," uvedl Vaněk. Modelu Hyundai ix35 se vyrobilo 70.000 aut, modelu Hyundai ix20 46.000 a modelu Kia Venga 28.000. Mluvčí doplnil, že výroba vozů Kia Venga v Nošovicích v květnu 2011 skončila a přesunula se do slovenského závodu Kia Motors u Žiliny. Automobilka vozy z nošovického závodu vyvezla do 48 zemí Evropy, Blízkého východu a severní Afriky. "Nejvýznamnějšími odběrateli byly v roce 2011 Německo, Rusko, Itálie, Španělsko a Rakousko," uvedl Vaněk. V Česku se prodala zhruba tři procenta aut vyrobených v Nošovicích. Největší česká automobilka Škoda Auto předloni prodala rekordních 762.600 aut. Od loňského ledna do listopadu tento počet překonala, když prodala 816.000 vozidel. Představovalo to meziroční růst o 16 procent. Mluvčí Škody Jozef Baláž dnes ČTK řekl, že přesné výsledky loňského prodeje aut firma zveřejní na začátku příštího týdne. Mladoboleslavská automobilka chce do roku 2018 prodávat přes 1,5 milionu aut. Kolínská automobilka TPCA, která vyrábí auta Peugeot, Toyota a Citroën, předloni vyrobila 295.000 vozů. Bylo to o 11 procent méně než v roce 2009. Loňské výsledky chce firma zveřejnit v pátek, řekl ČTK její mluvčí Radek Kňava.~str~aut~efm
Prodej osobních aut loni stoupl o 2,4 pct na 173.282 vozů Praha 5. ledna (ČTK) - Prodej nových osobních aut loni vzrostl o 2,4 procenta na 173.282 vozů. Dovoz ojetin se zvýšil o 3,7 procenta na 131.707 aut. Vyplývá to z dnešních údajů Svazu dovozců automobilů. Nejprodávanější byla Škoda, které odbyt stagnoval na 53.050 automobilech. Značka tak udržela tržní podíl nad 30 procenty. Druhý Volkswagen zvýšil prodej o 14 procent na 14.921 vozů, třetí Ford rostl o 1,5 procenta na 14.447 aut. Nejvíce poptávané byly malé automobily s podílem 25 procent, následovala střední třída s 19 procenty a těsně za ní nižší střední třída. Auta s benzinovými motory tvořila 58 procent prodeje, diesely 39,5 procenta. Nejvíce lidé kupovali Škodu Octavia, kterou si pořídilo 23.661 zájemců, následovala Fabia s prodejem 16.532 vozů a Škoda Superb s odbytem 4659 aut.~str~aut~obo
Ministr Dobeš má dnes vysvětlit problémy s čerpáním fondů z EU Praha 3. ledna (ČTK) - Ministr školství Josef Dobeš (VV) má na dnešní tiskové konferenci vysvětlovat potíže svého úřadu s čerpáním peněz z evropských fondů. Evropská unie zřejmě ministerstvu školství dočasně pozastaví proplácení dotací z unijních fondů. Audit Evropské komise totiž zjistil chyby v zadávání veřejných zakázek v programu Vzdělávání pro konkurenceschopnost. ČR může z fondu určeného pro školství čerpat až 53 miliard korun. Ministr Dobeš se hájí tím, že situaci kolem čerpáni peněz z fondu "zdědil". V pondělním tiskovém prohlášení uvedl, že je v jeho silách vzniklý problém vyřešit. Také premiér Petr Nečas v pondělí řekl, že problémy s čerpáním evropských peněz nelze svádět na Dobeše. Operační program Vzdělávání pro konkurenceschopnost má podle Nečase problémy od svého vzniku a potíže s jeho čerpáním sahají minimálně čtyři roky zpět, kdy Dobeš ještě v čele úřadu nestál.~sko~for~pol~pod~fin~eur
Chelsea ukončila čtyřzápasové čekání na vítězství Londýn 2. ledna (ČTK) - Fotbalisté Chelsea s Petrem Čechem v brance vyhráli ve 20. kole anglické ligy ve Wolverhamptonu 2:1 a po čtyřech zápasech se dočkali vítězství. O výhře londýnského klubu rozhodl brankou minutu před koncem záložník Frank Lampard. Chelsea na stadionu Molineux vedla od 54. minuty, kdy se po rohu trefil brazilský záložník Ramires. Za Wolverhampton vyrovnal v 84. minutě Stephen Ward, Chelsea však minutu před koncem po kombinaci s Fernandem Torresem a Ashleym Colem poslal opět do vedení Lampard. V závěrečných vteřinách k prvnímu tříbodovému zisku od poloviny prosince pomohl i Čech, když po autovém vhazování instinktivně vyrazil nepříjemnou hlavičku Kevina Doyla. Chelsea se díky vítězství posunula se 37 body na čtvrté místo o bod před Arsenal, který však ještě dnes hraje na hřišti Fulhamu. Chelsea čekala na ligové vítězství od 12. prosince, kdy porazila 2:1 vedoucí tým tabulky Manchester City. Poté následovaly remízy 1:1 s Wiganem, Tottenhamem, Fulhamem a na Silvestra tým trenéra Andrého Villase-Boase prohrál 1:3 s Aston Villou.  Fotbalisté posledního Blackburnu nedokázali navázat na překvapivé sobotní vítězství nad obhájcem titulu Manchesterem United a se Stoke prohráli 1:2. Oba góly hostů vstřelil anglický útočník Peter Crouch, který zaznamenal 100. a 101. ligovou trefu v kariéře.~spo
Klatovy budou přesvědčovat ministra kvůli nové křižovatce Klatovy 5. ledna (ČTK) - Návštěvy ministra dopravy Pavla Dobeše (VV) využijí příští týden představitelé Klatov a Plzeňského kraje k dalšímu kolu přesvědčování, aby stát postavil kruhovou křižovatku u nové klatovské nemocnice. Výstavba křižovatky na státní silnici první třídy je totiž klíčová pro zprovoznění nemocnice - byla i podmínkou stavebního povolení na nemocnici. Stát však křižovatku vyřadil z plánovaných investic. Pokud nebude stát, ohrozí to letos kolaudaci i otevření nemocnice, do níž kraj investuje přes miliardu korun. Kvůli plánované křižovatce už měly výdaje i Klatovy, řekl dnes ČTK starosta Rudolf Salvetr (ODS). I přes sliby ministrů o postavení objezdu se nakonec stavba za řádově 30 milionů korun nedostala do investic státu. Kraj se přitom už dříve dohodl s Ředitelstvím silnic a dálnic a získal příslib, že stát v Klatovech kruhovou křižovatku postaví. "Kruhový objezd je naprosto stěžejní pro zprovoznění nového objektu nemocnice. Nejedná se jen o bezpečnost provozu, ale také o komfort a případný rychlý převoz pacientů směrem na fakultní nemocnici v Plzni," řekl starosta. Pro Klatovy je otevření nového monobloku nemocnice, jež nahradí víc než stoleté objekty, stěžejní. Proto se také město finančně podílí na úpravách okolí. Statisíce korun stály například výkupy pozemků a příprava na stavbu chodníků a veřejného osvětlení u plánované křižovatky. Až se pak bude křižovatka stavět, budou chodníky a osvětlení stát město miliony korun. Kraj se snaží vyjednat postavení objezdu. Jinak je otevření nemocnice ohroženo. Sám do stavby křižovatky na státní silnici peníze investovat nechce. V krajním případě se pokusí požádat stavební úřad, aby povolil otevření nemocnice do předběžného užívání bez této křižovatky, řekl už dříve ČTK hejtman Milan Chovanec (ČSSD). Podle Salvetra by to ale nebylo správné. "Považoval bych toto řešení za krajně špatné a nezodpovědné," řekl. Domnívá se, že investice téměř 30 milionů do stavby na silnici první třídy není pro stát i přes nutnost úspor neřešitelný problém.~pol~pod~sta~dpr~zdr
STEM: Sněmovně důvěřuje 16 pct lidí, to je nejméně od roku 1993 Praha 4. ledna (ČTK) - Důvěra v Poslaneckou sněmovnu se podle prosincového průzkumu agentury STEM propadla na 16 procent, což je nejméně za celou existenci samostatného českého státu. Stejně jsou na tom ale i členové vlády. Naproti tomu předsedkyně dolní parlamentní komory Miroslava Němcová a premiér Petr Nečas (oba ODS) se těší větší důvěře než jejich instituce, věří jim 40, respektive 28 procent občanů. Nejdůvěryhodnější mezi ústavními institucemi a jejich představiteli je Ústavní soud a jeho předseda Pavel Rychetský. Oběma věří 57 procent populace. Prezidentovi Václavu Klausovi počátkem loňského prosince věřilo 51 procent občanů, uvedl STEM. V porovnání s průzkumem z loňského června si sněmovna pohoršila o tři procentní body, důvěra v Nečasův kabinet jako celek stagnovala, na svou nejnižší hranici 16 procent se totiž dostala už v červnu. Senátu koncem roku věřila čtvrtina veřejnosti, což se už deset let téměř nemění. Jeho předsedovi Milanu Štěchovi (ČSSD) vyjádřilo důvěru 29 procent dotázaných. STEM připomněl, že důvěra v Ústavní soud se dlouhodobě od 90. let pohybovala kolem dvou třetin populace, kolem 60 procent osciluje od roku 2008 a sporů kolem předčasných parlamentních voleb. Důvěra v prezidenta se výrazně nezměnila od loňského jara. Aktuální průzkum provedla agentura ve dnech 1. až 9. prosince 2011 a zúčastnilo se ho 1227 respondentů starších 18 let.~for~pol~pod~zak
STEM: Češi jsou rekordně skeptičtí k dalšímu vývoji země Praha 5. ledna (ČTK) - Češi jsou rekordně skeptičtí k dalšímu vývoji země. Každý druhý má za to, že se situace v ČR vyvíjí nesprávným směrem, a 40 procent obyvatel republiky míní, že situace nesměřuje nikam. Jen desetina Čechů vyjádřila optimismus. Vyplývá to z průzkumu Střediska empirických výzkumů (STEM) z prosince 2011. STEM monitoruje názor na směřování situace v ČR od roku 1996, tak negativní výsledek agentura ještě nezaznamenala. Silná skepse provázela podle STEM dlouhou předvolební kampaň před volbami v červnu 2010 i vnitropolitické krize v letech 1998 a 1999 nebo 2003 až 2005. Podíl odpovědí, že se situace vyvíjí nesprávným směrem, však do letošního roku nikdy nedosáhl hranice 50 procent. Dosavadní maximum ze září roku 2009 činilo 46 procent. "Je pravděpodobné, že v současnosti se k nespokojenosti s politickou scénou přidávají i negativní zprávy ze světa ekonomiky," píše středisko ve zprávě k průzkumu. Optimističtější jsou jen příznivci TOP 09 a ODS. Že se situace vyvíjí správným směrem, si myslí 30 procent lidí hlásících se k TOP 09 a 28 procent stoupenců občanských demokratů. Mezi příznivci ostatních politických stran se ale tento názor vyskytuje jen vzácně, například v případě stoupenců komunistů pouze u dvou procent dotázaných. Pesimistický pohled na vývoj situace v zemi však nezmenšil zájem lidí o politiku. V posledních deseti letech se podíl lidí, kteří o sobě tvrdí, že se o politiku zajímají velmi mnoho nebo středně, pohyboval v průzkumech STEM vždy mezi 40 a 50 procenty. Jen necelá pětina dotázaných loni v prosinci uvedla, že se o politiku nezajímá vůbec. Dlouhodobě stabilní je i podíl lidí, kteří říkají, že se vyznají v současném politickém dění. Od roku 2003 to o sobě tvrdí vždy zhruba třetina účastníků průzkumu. A tato skupina je v pohledu na vývoj země optimističtější než lidé, kteří říkají, že se v politice nevyznají a nezajímá je. Výzkum byl proveden na reprezentativním souboru obyvatel České republiky starších 18 let ve dnech 1. až 9. prosince 2011. Zúčastnilo se jej 1227 respondentů.~sop
Na burzách v USA se kvůli svátkům neobchoduje Upozorňujeme odběratele, že na akciových trzích ve Spojených státech se kvůli vánočním svátkům dnes neobchoduje.~bur
Na Šumpersku zastavil spadlý strom provoz na železniční trati Olomouc 5. ledna (ČTK) - Spadlý strom zastavil dnes před polednem provoz na trati mezi Starým Městem a Hanušovicemi na Šumpersku. Vlak do překážky najel, nikdo ale nebyl zraněn. Dopravu zajistila náhradní autobusová doprava. Provoz by měl být obnoven kolem 15:00, řekl dnes ČTK mluvčí ČD Radek Joklík. "Strom spadl v souvislosti s počasím, tedy silným větrem s sněžením. Velké škody nevznikly," uvedl mluvčí Správy železniční dopravní cesty Pavel Halla. Osobní vlak musí na místě vyčkat do odstranění překážky, České dráhy vypravily náhradní autobusy. Joklík doplnil, že nejde o zvlášť frekventovanou trať. Jezdí po ní pouze osobní vlaky zhruba v hodinovém intervalu. Podle Hally počasí způsobilo problémy na železnici i na dalších místech v Česku. Husté sněžení a silný vítr dnes na Šumpersku komplikuje i provoz na silnicích, všechny jsou ale sjízdné.~met~dpr
Film Rodina je základ státu přijde od 5. ledna znovu do kin Praha 4. ledna (ČTK) - Nejnovější celovečerní snímek režiséra a scenáristy Roberta Sedláčka Rodina je základ státu získal rekordních osm z devíti možných nominací ve druhém ročníku Cen české filmové kritiky. Vedle filmového debutu Poupata režiséra Zdeňka Jiráského se tak stal jedním ze dvou největších favoritů na absolutního vítěze. Díky tomu se snímek od 5. ledna vrátí do distribuce tuzemských kin. Drama a ironická road-movie zároveň, jež na rodinném příběhu zachycuje poměry v současném dravém kapitalismu, dostává na Cenách české filmové kritiky šanci předčit loňské Sedláčkovo skóre. Největší z Čechů tehdy proměnil pouze jednu z šesti nominací, když byla Simona Babčáková oceněna za nejlepší ženský herecký výkon v hlavní roli. Letos je nominována za roli vedlejší. Vítězové letošního ročníku této filmové ankety budou vyhlášeni v sobotu 14. ledna v pražském klubu SaSaZu. "Z nominací máme radost. Distribuční společnost Bontonfilm díky tomu dosáhla obnovené premiéry. Snad toho využijí ti, kteří tento snímek na podzim v kinech nestihli," uvedl producent filmu Radim Procházka. Snímek Rodina je základ státu je nominován v kategoriích Nejlepší film, Nejlepší režie, Nejlepší kamera, Nejlepší scénář a také za herecké výkony ve všech čtyřech kategoriích. O tom, kteří z nominovaných tvůrců dosáhnou na vítězství, rozhodne hlasování jedenapadesáti filmových novinářů, jejichž cílem je po vzoru zahraničních kolegů upozornit na nejlepší filmové počiny, objevy a naděje tuzemské kinematografie za rok 2011. Ve snímku si zahráli například Igor Chmela, Eva Vrbková, Martin Finger, Simona Babčáková, Jiří Vyorálek, Marek Taclík a Jan Budař. Za kamerou byl Petr Koblovský.~kul~mag
Hackeři z Anonymous spustili portál na odhalování neonacistů Berlín 2. ledna (ČTK) - Hackerská skupina Anonymous spustila portál na odhalování neonacistů  Portál je podle provozovatelů součástí už několik měsíců běžící kampaně "Operation Blitzkrieg", během níž hackeři z Anonymous napadají webové stránky krajně pravicových organizací. Nazi-leaks.net je pojat jako technicky jednoduchý blog, který mohou uživatelé zásobovat svými příspěvky prostřednictvím e-mailu. Dnes byly na portálu k dispozici například seznamy zákazníků zásilkových obchodů pravicových extremistů, kontakty na krajně pravicový časopis Junge Freiheit a interní e-maily NPD. Na webové stránce byly mimo jiné zveřejněny seznamy údajných sponzorů NPD. Doména byla zaregistrována 18. prosince. Dnes byla webová stránka částečně nedostupná, pravděpodobně kvůli přetížení. Anonymous je mezinárodní skupina hackerů bez pevné organizační struktury. Aktivisté se většinou zapojují do ad hoc "operací" různého druhu. Známá je především díky útokům na firmy, které vypověděly spolupráci kontroverznímu portálu WikiLeaks. Mezi terči hackerů byla například firma MasterCard.~zak~pit
Na částečný úvazek pracují nejčastěji ženy mezi 30 až 44 roky Praha 1. ledna (ČTK) - Kratší pracovní dobu v České republice využívají především ženy mezi 30 až 44 roky věku. Je jich 80.400, což je téměř jedna třetina z celkového počtu 264.000 takto zaměstnaných osob. Druhou nejčastější skupinou jsou ženy mezi 45 až 59 lety. Vyplývá to z údajů za třetí čtvrtletí zveřejněných tento týden Českým statistickým úřadem (ČSÚ). Častěji na tento typ částečného pracovního úvazku pracují ženy. Tvoří 73,4 procenta z celkového počtu. Nejvíce přitom kratší pracovní doba "přitahuje" středoškolsky vzdělané lidi s maturitou. Jsou jich téměř dvě pětiny. Nejčastěji, více než ze čtvrtiny, nacházeli lidé s s kratší pracovní dobou uplatnění jako pracovníci ve službách a prodeji Celkem v České republice pracovalo ve třetím čtvrtletí 4,928 milionu lidí. Osoby s kratší pracovní dobou z nich tvořily pouhých 5,4 procenta. Jejich počet se přitom snižuje. Oproti stejnému období loňského roku jich ubylo 18.500. Rozšířit svůj pracovní úvazek by chtělo 40.300 z nich.~odb
Výsledky tenisového turnaje mužů a žen v Brisbane Muži: Dvouhra - čtvrtfinále: Dolgopolov (3-Ukr.) - Štěpánek (6-ČR) 4:6, 6:3, 6:3. Ženy: Čtyřhra - semifinále: Llagosteraová, Parraová (4-Šp.) - Benešová, Záhlavová-Strýcová (2-ČR) 6:2, 6:3.~spo
Avízo, 10.1.: TK vedení Kolína Kolín - 10:00 TK vedení Kolína. Místo: kancelář starosty, městský úřad, Karlovo náměstí 78 Pramen: Šárka Krombholzová z městského úřadu, tel.~den~pol~pod
Výsledky 22. kola skotské fotbalové ligy Skotská fotbalová liga - 22. kolo: Hibernian - Heart of Midlothian 1:3 (za hosty gól Skácel), Dundee United - Aberdeen 1:2, Dunfermline - Celtic Glasgow 0:3, Glasgow Rangers - Motherwell 3:0, Kilmarnock - St. Mirren 2:1. Utkání Inverness - St. Johnstone bylo odloženo. Tabulka:   1.	Celtic Glasgow	22	17	2	3	44:15	53	2.	Glasgow Rangers	22	16	3	3	40:12	51	3.	Motherwell	20	10	4	6	24:24	34	4.	Heart of Midlothian	22	9	5	8	25:15	32	5.	St. Johnstone	21	9	5	7	26:20	32	6.	Dundee United	22	6	8	8	31:35	26	7.	Kilmarnock	21	6	8	7	27:31	26	8.	St. Mirren	22	6	8	8	23:29	26	9.	Aberdeen	22	6	6	10	25:29	24	10.	Inverness	21	5	4	12	28:40	19	11.	Hibernian	21	3	6	12	19:36	15	12.~spo
Avízo, 4.1.: Veřejné odstraňování slova fakultní z názvu... Praha - 11:00 Veřejné odstraňování slova fakultní z názvu Fakultní nemocnice Na Bulovce a požehnání "nové" Nemocnice Na Bulovce. Za účasti ředitele nemocnice Petra Zajíce, přednosty ortopedické kliniky Pavla Dungla, přednostky dermatovenerologické kliniky Jany Hercegové a kaplanky nemocnice Aleny Procházkové. Akreditace na tel.: 602 316 908. Místo: Fakultní nemocnice Na Bulovce, u hlavní vrátnice nemocnice, Praha 8 Pramen: tiskový mluvčí nemocnice Martin Šalek, tel.: 602 316 908, www.bulovka.~den~zdr
Policie obvinila dva muže z přijetí úplatku za souhlas od PVS Praha 5. ledna (ČTK) - Protikorupční policie dnes obvinila dva muže z přijetí úplatku 1,6 milionu korun, které údajně chtěli za zajištění souhlasného stanoviska Pražské vodohospodářské společnosti (PVS) k vydání stavebního povolení pro práce na pozemku v katastru hlavního města. Původně prý požadovali pět milionů korun. Detektivové dvojici, z níž jeden byl prostředníkem a druhý zaměstnancem PVS, zadrželi ve středu po převzetí údajného úplatku. ČTK to sdělil mluvčí protikorupční policie Jaroslav Ibehej. Jediným akcionářem PVS je hlavní město. "Zajímavé na věci je, že včera (ve středu), tedy v den předání úplatku, skutečně PVS vydala zmíněné kladného stanovisko ke stavebnímu povolení," uvedl Ibehej. Do sídla PVS přijela protikorupční policie ve středu večer. "Žádala naši součinnosti a možnost nahlédnout do dokumentů," řekla mluvčí PVS Jana Almerová. V pondělí se uskuteční zasedání představenstva PVS, které bude řešit další postup v případu. "Bude řešit i vnitřní mechanismy, jak podobným případům předcházet," doplnila. Oficiální stanovisko zatím PVS od policie neobdržela, další vyjádření proto nemůže poskytnout. Stoprocentním akcionářem PVS je pražský magistrát. "Poznatky protikorupční policie ukazují, že šlo o selhání jednotlivce," uvedla mluvčí Tereza Krásenská. "Požádáme vedení PVS, aby prověřilo kontrolní mechanismy," sdělila. Obvinění podle Ibeheje úmyslně vytvořili požadavek vodohospodářské společnosti na provedení určitých stavebních prací na zmíněném pozemku. "Tyto práce byly podmínkou pro souhlasné stanovisko PVS k vydání stavebního povolení žadateli, který na pozemku hodlal realizovat svůj podnikatelský záměr. Samotné vydání stavebního povolení záviselo právě na kladném stanovisku PVS," upřesnil mluvčí. Loni v listopadu pak jeden z obviněných podle policie nabídl podnikateli, že mu za pět milionů korun zajistí bezproblémové vydání tohoto stanoviska. Po několika týdnech údajně snížil výši částky na 1,6 milionu korun. Mluvčí uvedl, že tento muž vystupoval jako prostředník zaměstnance PVS, který měl vydání kladného stanoviska zajistit. Oběma mužům za trestný čin přijetí úplatku spáchaný ve spolupachatelství v případě odsouzení hrozí od pěti do 12 let vězení.~zak~pol~pod~zem~ene~prg
VV stále váhají s podporou restitucí, chtějí zpozdit kompenzace Praha 3. ledna (ČTK) - Věci veřejné stále váhají s podporou církevních restitucí ve vládě. Dnešní ranní jednání předsednictva strany ani následné zasedání jejího poslaneckého klubu nepřineslo jednoznačné řešení. Členové nejmenší vládní strany chtějí vědět, kde stát vezme peníze na výplaty finančních kompenzací. Kvůli dopadům na státní rozpočet v době finančních škrtů uvažují například o zpoždění vyplácení peněžních náhrad, majetek byl měl být vydán v souladu v dojednanými podmínkami, řekla ČTK místopředsedkyně strany Dagmar Navrátilová. Vládní vyjednávači, mezi nimiž byli i zástupci VV, se už s církvemi dohodli na tom, že částka, kterou stát vyplatí, bude 59 miliard korun, přičemž v úvahu má být brána inflace. Celkově by se tak mohla vyšplhat na 78,9 miliardy až 96,24 miliardy korun. Církve také mají dostat zpět 56 procent majetku, o který přišly za minulého režimu. Vyplácení peněz by mělo být rozloženo do 30 let. Cílem majetkového vyrovnání je i ukončení financování církví státem. Přechodné období odstřihnutí financování církví od státního rozpočtu by mělo začít v roce 2013 a trvat 17 let. V současnosti stát církvím na činnost přispívá, každoročně jim platí zhruba 1,5 miliardy korun ročně.~pol~pod~for
Na Vysočině se o víkendu bude lyžovat na pěti sjezdovkách Jihlava 5. ledna (ČTK) - Na Vysočině se víkendu bude zřejmě lyžovat na pěti sjezdovkách. Bez omezení stále fungují tři skiareály, a to na Harusově kopci, Fajtově kopci a na Šacberku. V pátek by měly být znovu spuštěny vleky na Křemešníku a v Novém Jimramově. Správci sjezdovek věří, že koncem týdne začne mrznout aspoň v noci a že se udrží nějaký čerstvý sníh, což by jim pomohlo vylepšit návštěvnost. Začátek této lyžařské sezony byl pro ně nejslabší za řadu let. Sjezdovku na Šacberku u Jihlavy pokrývá kolem 30 centimetrů technického sněhu. "Doufáme, že teď něco připadne a hlavně že připadne něco ve městech, aby lidé dostali chuť lyžovat," řekl správce Pavel Havlíček. Tak špatný začátek sezony prý nepamatuje. Nepadal sníh a skoro nemrzlo, takže se většinou nedala spustit ani sněžná děla. "My jsme to stihli zasněžit, ale bylo to doslova na hodiny," konstatoval. Na Fajtově kopci u Velkého Meziříčí leží na svahu od 20 do 40 centimetrů technického sněhu. Na sjezdovce se konají i školní kurzy. "Teď tu máme na ubytování školu z Velké Bíteše, na příští týden mají přijet Brňáci," řekl Jiří Pálka z lyžařského klubu. Sjezdovka na Harusově kopci v Novém Městě na Moravě, která má jediná v kraji sedačkovou lanovku, nabízí 35 centimetrů vysokou sněhovou pokrývku. "Možná že se už dočkají i běžkaři," doufá správce skiareálu Karel Klapač. Stopy se zatím strojem kvůli nedostatku přírodního sněhu upravovat nedají, ale v horních partiích Novoměstska se už běžkaři mohou vydat po loukách. Dva skiareály v kraji, Nový Jimramov na Žďársku a Křemešník na Pelhřimovsku, přerušily po minulém víkendu provoz kvůli oblevě a nezájmu lyžařů. Vleky u obou sjezdovek by se měly opět rozjet během pátku.~met~spl
Příbram zahájila přípravu i s Wágnerem, o kterého stojí Plzeň Příbram 3. ledna (ČTK) - Fotbalisté Příbrami dnes dopoledne zahájili přípravu na jarní sezonu, do které vstoupí z nečekané šesté příčky v tabulce. U Litavky se zatím na prvním tréninku hlásil i útočník Tomáš Wágner, o jehož služby usiluje mistrovská Plzeň. "Pořád probíhají jednání mezi námi a Plzní," řekl ČTK ředitel příbramského klubu Petr Větrovský. Velké změny v kádru podle něj Středočeši nechystají. "Případné posílení hodně záleží na tom, zda odejde Wágner," uvedl. Na startu přípravy chyběli Milan Jurdík a Róbert Valenta, kteří se vrátili z hostování do Sparty. Naopak stoper Lukáš Hejda by měl v Příbrami i na jaře pokračovat. Středočeši už dále nepočítají s Claudem Videglou, na hostování podle všeho zamíří hráči širšího kádru Martin Macháček, Nikola Djuketič a Jan Mojdl. Trenér David Vavruška do přípravy povolal mladíky Michala Kdolského a Lukáše Brotánka. Ke změně došlo v realizačním týmu Příbrami. Asistent trenéra bývalý desetibojař Jiří Ryba, který se staral hlavně o kondiční přípravu, z rodinných důvodů odchází do Jablonce. Jeho místo zaujme Marcel Mácha.~spo
Sdružení kritizuje decentralizaci nákupu telekomunikačních služeb Praha 3. ledna (ČTK) - Záměr ministerstva vnitra zrušit minimálně na rok centrální nákup telekomunikačních služeb je podle sdružení eStat.cz demontáží projektu elektronizace veřejné správy. ČTK to dnes sdělil europoslanec ODS Edvard Kožušník jako šéf sdružení, které se na eGovernmentu podílelo. Podle něj návrh vnitra vrací komunikační infrastrukturu veřejné správy (KIVS) do roku 2006 a posiluje resortismus a je v rozporu s programovým prohlášením vlády. Ministerstvo svůj záměr představilo poté, co před koncem roku zrušilo kvůli podezření z nezákonnosti miliardový tendr na KIVS. Mluvčí ministerstva zdůvodnil návrh vládě tím, že současný model centrálního nákupu telekomunikačních služeb pro úřady je příliš nákladný a neefektivní. Centrální úřady by si měly vybrat dodavatele samostatně a za výhodnějších ekonomických podmínek. Kožušník s tím nesouhlasil. Podle něj centrální nákup služeb KIVS přinesl "významné úspory na straně veřejných financí" v porovnání se stavem, kdy si komunikační služby pořizovala jednotlivá ministerstva. Nezbytný byl pro realizaci projektů kontaktních míst CzechPOINT, datových schránek či základních registrů. "Do té doby bylo zcela běžnou realitou, když do úřadu vedlo několik telekomunikačních linek a úředníci nemohli k centrálním agendám přistupovat z jednoho počítače a jednoho rozhraní," podotkl Kožušník. Upozornil na to, že ministerstvo návrh předložilo tři měsíce před skončením platnosti nynějších centrálních rámcových smluv na dodávku služeb. Pro úřady by to znamenalo, že by musely přímo oslovit konkrétní dodavatele, což zcela popírá transparentnost zadávání veřejných zakázek, poznamenal Kožušník. Vnitro už oznámilo, že úřadům pomůže. "Ministerstvo je připravené poskytnout potřebnou metodickou podporu nebo zjednodušit výběrová řízení formou elektronických aukcí," uvedl v prosinci náměstek ministra Radek Šmerda. Do konce března chce ministerstvo připravit návrh podoby projektu na další roky. Má reagovat na situaci na telekomunikačním trhu a zajistit úřadům "nejkvalitnější služby za nejnižší možnou cenu".~pol~pod~zak~pit
V Iowě začínají republikánské prezidentské primárky Des Moines (USA) 3. ledna (ČTK) - Americký stát Iowa zahájí dnes večer místního času maraton republikánských prezidentských primárek, ze kterých vzejde vyzývatel prezidenta Baracka Obamy pro listopadové volby. Na rozdíl od většiny amerických států tam ale voliči nebudou hlasovat za plentou jako při běžných volbách, ale kandidáta budou vybírat na stranických shromážděních. Za favority jsou v Iowě považováni bývalý guvernér Massachusetts Mitt Romney, texaský kongresman Ron Paul a bývalý senátor za Pensylvánii Rick Santorum. Stranických shromáždění se bude moci účastnit každý registrovaný republikánský volič, kterému bude nejpozději v den prezidentských voleb, tedy 6. listopadu, 18 let. Shromáždění se konají ve školách, v kostelích i v domácnostech. Začít by měla v 19:00 místního času (ve středu 02:00 SEČ) a trvat by měla dvě hodiny. Vítěz primárek v Iowě získá 28 volitelů pro republikánský celonárodní sněm, který se bude konat v srpnu. Pro získání celostátní nominace potřebuje kandidát 1143 volitelů z celkového počtu 2285. Hlasování v Iowě tak sice nemá velký dopad na zisk počtu volitelů, může ale vyslat signál o síle kandidátů pro volby v dalších státech. V Iowě se o hlasy voličů uchází šest ze sedmi republikánských prezidentských kandidátů. Hlasování se neúčastní bývalý americký velvyslanec v Číně Jon Huntsman, který je v rámci Republikánské strany považován za liberála a v konzervativně naladěné Iowě by podle průzkumů neměl příliš velkou šanci na úspěch.~pol~for
Prezident Klaus dnes přednese tradiční novoroční projev Praha 1. ledna (ČTK) - Prezident Václav Klaus dnes přednese tradiční novoroční projev. Obvykle v něm hodnotí uplynulý rok a sdělí svá přání do roku začínajícího. Loni zdůraznil potřebu stabilní a funkční vlády a nutnost reforem, nejen rozpočtových škrtů. Proslov hlavy státu z Pražského hradu budou hodinu po poledni vysílat Česká televize, Nova, Prima a Český rozhlas. Prezident už v předvánočním vystoupení v televizi Prima uvedl, že novoroční projev "musí být přiměřeně optimistický a dávat naději a zároveň nesmí být naivně optimistický, aby upozorňoval na nebezpečí, která nás nyní čekají". Podle Klause ale není na místě propadat panice a malovat si katastrofické scénáře. V loňském novoročním projevu Klaus podpořil koaliční vládu Petra Nečase, před měsícem ji ale zkritizoval. "Vláda se ukázala být slabší a méně výkonná, než jak to vypadalo na podzim roku 2010. Oslabovaly ji vnitrokoaliční spory, prokázané či neprokázané aféry," uvedl mimo jiné. Neušetřil ani největší nevládní stranu. "Ani sociální demokracie nebyla opozicí vlády. Spíše se stavěla do pozice odpůrce celého sociálně-ekonomického systému, které nyní funguje," řekl. Letošní Klausův novoroční projev bude předposlední, na jaře příštího roku jeho druhé funkční období skončí. Klaus už dal najevo, že se ani poté nestáhne do soukromí.~for~pol~pod
Gladiolus se u soudu domáhá uznání pohledávky za Sazkou Praha 3. ledna (ČTK) - Společnost Gladiolus, za níž stojí firmy Penta a E-Invest, se u soudu domáhá uznání pohledávky za Sazkou, kterou v insolvečním řízení popřel správce Josef Cupka. Pohledávku v hodnotě zhruba 122 milionů korun Gladiolus získal od společnosti GECO. Další žalobu o určení pravosti pohledávky v hodnotě asi 37 milionů korun podala samotná GECO, vyplývá z informací insolvenčního rejstříku. Firma Gladiolus v žalobě uvádí, že insolvenční správce na zvláštním přezkumném jednání v listopadu pohledávku popřel, aniž by uvedl jakýkoliv důvod. "Žalobce se stanoviskem žalovaného jako insolvenčního správce nesouhlasí a podává proti insolvenčnímu správci tuto žalobu o určení pravosti," uvedl Gladiolus. Původním věřitelem přitom byla společnost GECO, která svou pohledávku firmě v prosinci postoupila. Další pohledávka společnosti GECO dopadla v insolvenčním řízení podobně, podle firmy byla popřena s minimálním zdůvodněním uvedeným pouze v upraveném seznamu přihlášených pohledávek. Na tabákový řetězec GECO, původně Geco Tabak, má podle médií úzké vazby Martin Ulčák, kterému patří E-Invest. Ten stejně jako Penta neuspěl ve výběrovém řízení na získání loterijního byznysu po zkrachovalé Sazce. Gladiolus se proti rozhodování insolvenčího správce odvolával již dříve, kvůli údajnému porušení práv věřitele dokonce podal ústavní stížnost. K Městskému soudu v Praze se loni v květnu přihlásilo 2075 věřitelů s pohledávkami za 41,1 miliardy korun. Insolvenční správce poté popřel pohledávky za 17,154 miliardy korun a jako nesporné uznal pohledávky za zhruba 15 miliard korun. Stavba haly stála přes sedm miliard korun, znalci ze společnosti Ernst&Young ji včetně vybavení ocenili na asi 1,5 miliardy korun. Loterijní byznys Sazky, která se loni kvůli problémům se splácením O2 areny dostala do insolvence a následně do konkurzu, od listopadu vlastní SAZKA Sázková kancelář, vlastněná PPF a KKCG. Ty patří mezi největší věřitele Sazky. Ve výběrovém řízení ji získaly za 3,81 miliardy Kč. Cupka nyní připravuje vypořádání s věřiteli Sazky.~slz~spo~zak~efm
Avízo, 10.1.: TK ČCCR – CzechTourism "Rok 2012 ve znamení... Praha - 12:00 TK České centrály cestovního ruchu - CzechTourism "Rok 2012 ve znamení UNESCO oslav, 2012 - 20 let, 12 památek, 1 země".  Zúčastní se mimo jiné vedoucí referátu UNESCO na ministerstvu kultury Michal Beneš a předseda svazku obcí České dědictví UNESCO Libor Kabát. Akreditace na e-mail: media@czechtourism.cz. Místo: Mediální centrum Orbis, Vinohradská 46, Praha 2 Pramen: Alice Dvořáková z CzechTourism, tel.: 221 580 420, 777 702 759, e-mail: dvorakova.alice@czechtourism.~den~kul
Američané asi vrátí rekordní počet dárků zakoupených on-line New York 2. ledna (ČTK) - Američané letos patrně vrátí rekordní počet dárků, které byly zakoupeny on-line. Přepravní společnost United Parcel Service (UPS) očekává, že hned první pracovní den po Vánocích, což je v USA úterý, bude vracet více než 550.000 balíků. Meziročně to bude nárůst o téměř osm procent. Procentuálně ale bude počet vracených dárků nižší, což dávají experti do souvislosti i s lepší funkčností webů. "Z hlediska počtu vracených dárků to zcela jistě bude nejrušnější rok," řekl agentuře Reuters marketingový ředitel UPS Ken Burkeen. Počet vracených dárků se podle něj dostane přes půl milionu i v některém z dalších dnů tohoto týdne. Dobrou zprávou pro maloobchodní prodejce je nicméně to, že silný nárůst počtu vracených dárků je z velké části zřejmě odrazem explozivního nárůstu obliby nákupů přes internet. Podle společnosti comScore, která monitoruje aktivity na internetu, se v předvánočním období, tedy od 1. listopadu do 26. prosince, objem prodeje v amerických internetových obchodech meziročně zvýšil asi o 15 procent. Burkeen řekl, že UPS letos odhaduje nárůst počtu vracených dárků asi na 7,7 procenta. To znamená, že počet vracených dárků jako procento z celkového prodeje se ve skutečnosti sníží. A to i přesto, že obchodníci jsou vůči zákazníkům vstřícnější a umožňují vracet zakoupené zboží mnohem jednodušeji než v minulých letech. Procentuální pokles počtu vracených dárků má zřejmě více důvodů. Jedním z nich je patrně i lepší funkčnost webových stránek, přes které obchodníci své zboží nabízejí. U obrázků je dnes běžný třeba i náhled z více úhlů, takže produkt je možné si i na webu prohlédnout prakticky ze všech stran. Zájemci tak mají lepší přehled o tom, jak objekt jejich zájmu vypadá, čímž se vyhnou zklamání, až doma zboží vybalí z krabice.~obo~pit
Londýnský bílý cukr č.5-14:00; 5.~bur~buk
Soukromý sektor v USA vytvořil mnohem více míst, než se čekalo New York 5. ledna (ČTK) - Americký soukromý sektor vytvořil v prosinci 325.000 pracovních míst, což bylo daleko více, než se očekávalo. Oznámila to dnes agentura ADP. Podle zprávy jiné agentury se počty plánovaných propouštění v USA minulý měsíc snížily na nejnižší úroveň za půl roku. Ekonomové dotázaní agenturou Reuters odhadovali, že soukromé firmy vytvořily za minulý měsíc 178.000 pracovních míst. Za listopad revidované údaje ADP ukázaly vznik 204.000 pracovních míst.  Zpráva ADP přišla před pátečními souhrnnými údaji o prosincovém vývoji amerického trhu práce. Ekonomové zatím v průměru odhadovali nárůst počtu pracovních míst bez započtení zemědělského sektoru o 150.000 po listopadovém přírůstku 120.000 míst a nyní zřejmě své odhady zvýší. Američtí zaměstnavatelé v prosinci oznámili plány rušení 41.785 pracovních míst. To bylo o 1,6 procenta méně než v listopadu a nejméně od loňského června. V meziročním srovnání však plány propouštění vzrostly o 31 procent, sdělila firma Challenger, Gray & Christmas. Za celý loňský rok firmy zvýšily plány propouštění o 14 procent na 606.082 míst. Podle šéfa agentury Johna Challengera loni v propouštění hrál prim veřejný sektor, který se na celku podílel plnými 30 procenty. Vláda oznámila plány propuštění 183.064 lidí, což bylo rekordní maximum od roku 2002, kdy Challenger začal tyto údaje zveřejňovat. Druhý byl finanční sektor s plánem zrušení 63.624 míst. Challenger předpokládá, že letos bude vládní sektor dál výrazně propouštět. "Washington je pod ohromným tlakem na omezování výdajů a vypadá to, že každou dohodu na prodloužení snížených daní, zvýšení dluhového stropu a schválení rozpočtu bude provázet snížení výdajů včetně rušení míst," uvedla firma. Propouštění bylo loni nadále vyšší než plány najímání nových zaměstnanců. Za celý rok se oznámené plány na zvyšování počtů zaměstnanců ale zvýšily o 33 procent na 537.572 míst.~mak~odb
Britští policisté by prý měli nahrávat svá setkání s novináři Londýn 4. ledna (ČTK) - Britští policisté by měli začít nahrávat všechna svá setkání s novináři a neměli by s nimi vést důvěrné rozhovory. Navrhla to dnes vládní zmocněnkyně pro dohled nad médii v rámci úsilí rychle skoncovat s úniky citlivých policejních informací z londýnského Scotland Yardu do britských médií. Metropolitní policie vzápětí slíbila, že přijme potřebná opatření. Elizabeth Filkinová zároveň vyzvala k ukončení podle ní tradičního důvěrného klábosení mezi policisty a reportéry v britských hospodách. Scotland Yard zavede nová pravidla pro vztahy policistů s novináři. "Neměly by již být tajné rozhovory. Neměly by již být nepatřičné kontakty," řekl v reakci představitel metropolitní policie Bernard Hogan-Howe. Filkinová byla loni pověřena vyšetřováním podezření, že reportéři britských bulvárních listů platili policii za informace. Podezření padlo v rámci skandálu s odposlechy organizovanými bulvárními listy News of the World a The Sun. Šéf Scotland Yardu Paul Stephenson kvůli svým kontaktům s tiskem loni v červenci odstoupil. Scotland Yard za Stephensonova vedení najal jako mediálního poradce bývalého zástupce šéfredaktora News of the World Neila Wallise, který byl později zatčen kvůli aféře kolem odposlechů. Stephenson čelil rovněž obvinění, že s manželkou strávil bezplatně pět týdnů v lázních, pro které pracovala Wallisova PR agentura.~for~pol~zak~med
Vsetínská nemocnice hlásí více novorozenců, ostatní v kraji méně Zlín 3. ledna (ČTK) - Téměř ve všech nemocnicích ve Zlínském kraji se v loňském roce narodilo o něco méně dětí, než tomu bylo o rok dříve. Pouze ve vsetínské nemocnici pomohli na svět více dětem. Narodilo se tam 686 dětí, v roce 2010 jich bylo o 32 méně. Nejvíce dětí se loni narodilo tradičně ve zlínské krajské nemocnici, bylo jich 2370, řekla dnes ČTK mluvčí nemocnice Karla Havlíková. Ve zlínské nemocnici se počet narozených dětí meziročně snížil o 413. V roce 2010 se při 2669 porodech narodilo 2783 dětí, loni bylo porodů 2309, uvedla Havlíková. Mírný pokles zaznamenala také porodnice ve Valašském Meziříčí na Vsetínsku, kde se loni narodilo 854 dětí, o 85 méně než v roce předchozím. "I v našem regionu se tak projevuje celorepublikový trend snižování počtu porodů. Rekordním rokem byl pro valašskomeziříčské porodníky rok 2007, kdy se narodilo 1016 dětí, od té doby počet narozených dětí každý rok nepatrně, ale plynule klesá. Podle lékařů je to způsobeno tím, že takzvané silné ročníky také zde v regionu už odrodily," uvedla Hana Szotkowská, mluvčí skupiny Agel, pod kterou nemocnice spadá. Nejméně dětí v regionu se narodilo v kroměřížské nemocnici, která eviduje v loňském roce 533 dětí při 531 porodech. O rok dříve se tam narodilo 613 dětí, porodů bylo 606. Zatímco loni se na první narozené miminko v kraji čekalo 1. ledna až do 10:17, letos hlásila první narozené dítě vsetínská nemocnice už v 01:17, kdy přišel na svět Kryštof Pinďák ze Vsetína.~sop~zdr
Kvitová může být v případě výhry v Sydney světovou jedničkou Praha 3. ledna (ČTK) - Tenistka Petra Kvitová by mohla do grandslamového Australian Open vstoupit už jako světová jednička. Wimbledonská vítězka potřebuje k předstižení aktuální první hráčky světa Caroline Wozniacké z Dánska vyhrát příští týden turnaj v Sydney. Kvitová by měla podle serveru iSport.cz v případě triumfu v Sydney na kontě 7565 bodů a Wozniacká 7485 bodů. Rodačka z Fulneku Kvitová by se v tom případě stala po Martině Navrátilové druhou českou rodačkou v čele žebříčku. "Já chci zvedat hlavně kvalitu svého tenisu, body nepočítám, na to se nekoncentruji. Mým hlavním cílem je zlepšovat kvalitu své hry a doufejme, že to skončí někde nahoře," řekla Kvitová při prosincovém triumfu v české anketě Sportovec roku 2011. Žebříček tenistek ve dvouhře se skládá z nejlepších bodových zisků na 16 turnajích za posledních 52 týdnů.~spo
Resort zdravotnictví čerpal z EU loni 730 milionů, nic nevrací Praha 3. ledna (ČTK) - Ministerstvo zdravotnictví získalo loni z evropských fondů zhruba 729,6 milionu korun. V lednu k nim přibude dalších skoro 82 milionů. Téměř 90 procent dotací se už přidělilo konkrétním projektům. ČTK to dnes řekl mluvčí ministerstva Vlastimil Sršeň. Podle něj se v resortu zdravotnictví dosud žádné peníze kvůli porušení rozpočtové kázně Bruselu vracet nemusely. Do problémů se nyní dostalo kvůli evropským dotacím ministerstvo školství. Hrozí mu, že by mu EU mohla proplácení peněz ze svých fondů dočasně pozastavit. Podle Sršně ministerstvo zdravotnictví ale takové problémy nemá. "Jsme v čerpání peněz jedni z nejúspěšnějších. V současné době zaujímá ministerstvo zdravotnictví prvenství mezi dalšími ministerstvy. Je mezi nimi dlouhodobě nejrychleji čerpajícím subjektem," uvedl Sršeň. Peníze z integrovaného operačního programu se používají na investice do vysoce specializované péče, a to třeba do traumatologických a onkologických center. Letos a v příštím roce se ministerstvo chystá vyčerpat z evropských fondů téměř 3,14 miliardy korun. Pokud se to podle mluvčího podaří, završí se tak celá přidělená suma. Ta činí 6,5 miliardy korun. Sršeň uvedl, že ministerstvo si nastavilo efektivní řízení a kontrolu, takže by získávání peněz z evropských fondů mělo být bezproblémové. Riziko vracení vyplacených prostředků se pak díky vlastním "kontrolním prvkům" nad rámec evropských pravidel výrazně snižuje, míní Sršeň.~zdr~fin~eur
V Saúdské Arábii již muži nesmějí prodávat dámské spodní prádlo Rijád 2. ledna (ČTK) - V Saúdské Arábii budou moci dámské spodní prádlo nyní prodávat jen ženy. Rozhodla o tom podle agentury AP místní vláda i přes nesouhlas nejvyššího saúdskoarabského islámského duchovního, podle kterého je úprava proti islámskému právu. Více než 28.000 žen musí nově nahradit mužské kolegy na pozicích prodavaček. V platnost tak vstoupí nařízení ministerstva práce, jehož první verze pochází již z roku 2006 a bojovníci za lidská práva ho přivítali jako pokrok v právech žen. Dosud však nebylo převedeno do praxe zejména kvůli kritice konzervativních muslimů, kteří nesouhlasí se zaměstnáváním žen na místech, kde se setkávají muži a ženy, jako jsou například obchodní centra. Obyvatelé Saúdské Arábie vyznávají sunnitskou větev islámu v naprosto konzervativní vahhábistické podobě. Dle přísné interpretace islámu je zakázáno, aby se střetávali neznámí muži a ženy. Zůstávají přísně odděleni a platí jasná nařízení, jakým způsobem se mohou setkávat na veřejnosti. Saúdské ženy, které již nechtěly přicházet do styku s muži při nakupování spodního prádla, začaly bojkotovat obchody s tímto zbožím, aby je přiměly k zaměstnání žen jako prodavaček. Podle nejvyššího islámského duchovního, velkého muftího Abdal Azíze bin Šajcha může prodej prádla prodavačkami tváří v tvář muži bez studu či skromnosti vést k hříchům, jejichž potrestání dopadne na majitele obchodu, informovala agentura AP o jednom z posledních projevů muftího. Oddělování mužů a žen však v zemi není absolutní. Ženy zastávají vysoké pozice profesorek na saúdskoarabských univerzitách, pracují jako inženýrky, lékařky, sestry a v celé řadě dalších zaměstnání.~sop~mag
Karzáí souhlasí s tím, aby USA vyjednávaly s Talibanem Kábul 4. ledna (ČTK) - Afghánský prezident Hamíd Karzáí dnes řekl, že jeho vláda souhlasí s tím, aby radikální hnutí Taliban zřídilo své zastoupení v jiném státě a vyjednávalo v něm s USA. Taliban v úterý oznámil, že je připraven zřídit politickou kancelář mimo Afghánistán. Mohlo by to být v Kataru, ale uvažuje se také o Turecku nebo Saúdské Arábii. Karzáí dnes prohlásil, že proti snaze Spojených států vyjednávat s Talibanem nic nemá. Ve svém prohlášení konstatoval, že to může Afghánistán ušetřit dalšího "konfliktu, spiknutí a zabíjení nevinných". Taliban chce, aby USA propustily vězně zadržované na americké základně Guantánamo na Kubě.~pol
Výsledky švýcarské hokejové ligy Švýcarská hokejová liga: Bern - Ženeva 1:2 (Vampola 0+2), Curych - Zug 2:1, Fribourg-Gottéron - Lugano 8:6 (Rosa 1+2 - Bednář 1+1), Langnau - Biel 2:3, 19:45 Ambri-Piotta - Davos. Tabulka:   1.	Fribourg-Gottéron	36	19	5	3	9	117:87	70	2.	Zug	35	16	7	6	6	125:99	68	3.	Davos	35	18	5	2	10	106:86	66	4.	Bern	36	18	3	6	9	111:93	66	5.	Kloten	35	19	1	5	10	110:78	64	6.	Lugano	36	15	4	4	13	117:112	57	7.	Curych	35	12	6	3	14	94:94	51	8.	Biel	35	13	4	2	16	78:81	49	9.	Ženeva	36	10	4	7	15	83:97	45	10.	Ambri-Piotta	34	8	5	6	15	75:102	40	11.	Langnau	36	8	3	2	23	84:124	32	12.~spo
T-Mobile ve čtvrtek obnoví dobíjení kreditu u Sazky Praha 4. ledna (ČTK) - Mobilní operátor T-Mobile od čtvrtka obnoví dobíjení kreditu předplacených karet přes terminály společnosti Sazka sázková kancelář. Uvedla to mluvčí T-Mobile Martina Kemrová. Konkurenční Telefónica a Vodafone již kredit znovu dobíjí od loňska. Dobíjení telefonů všech tří největších domácích operátorů nabízí i konkurenční loterijní společnosti Fortuna a Tipsport. Operátoři dobíjení u Sazky pozastavili na začátku minulého roku, když jim firma přestala platit vybrané peníze. Zákazníkům během roku nabídli například možnost dobíjení na poštách nebo konkurenčních loterijních terminálech. "Obnovení dobíjení kreditu u tohoto významného operátora je velmi důležité nejen pro Sazku, ale i pro naše obchodní partnery. Je to také další signál zákazníkům, že se Sazka stabilizuje, a že postupně brzy obnoví veškeré služby, na které u ní byli zvyklí," uvedl generální ředitel společnosti Sazka sázková kancelář Kamil Ziegler. Sazka sázková kancelář převzala od loňského listopadu podnikatelskou činnost loterijní společnosti Sazka, která se na jaře 2011 dostala do insolvence a poté do konkurzu. Vlastníky společnosti jsou skupiny KKCG a PPF.~pit~slz~efm
Mikulovský zámek připravuje na sezonu výstavu o Lichtenštejnech Mikulov (Břeclavsko) 5. ledna (ČTK) - Lákadlem Regionálního muzea v Mikulově, které sídlí v tamním zámku, bude v letošní sezoně výstava o knížecím rodě Lichtenštejnů. I když jsou jako někdejší majitelé tohoto panství známí Ditrichštejnové, před nimi vládli Mikulovsku v letech 1249-1560 Lichtenštejnové. Výstava představí především brněnského rodáka knížete Jana Adama I. z Lichtenštejna (1662-1712), známého pod přídomkem Bohatý. "Na výstavě představíme nejen rod Lichtenštejnů, ale i to nakolik měl vliv na dění na Moravě. Snažíme se pro ni získat také zcela mimořádné exponáty ze zahraničních muzeí," řekl dnes ČTK ředitel mikulovského muzea Petr Kubín. Výstava začne v dubnu a potrvá do září. Pak se přestěhuje do muzea v Hodoníně, odkud pocházela manželka Jana Adama I. Edmunda z Ditrichštejna. Největší raritou v expozici by měl být urbář z roku 1414, který je v majetku jednoho z vídeňských muzeí. Je to kniha, do níž se zapisovaly informace o nemovitostech na Mikulovsku. Pro historiky je to podle Kubína velmi cenný studijní materiál. Lichtenštejnové patřili po staletí k nejvýznamnějším šlechtickým rodům působícím na Moravě. Jan Adam I. byl třetím lichtenštejnským knížetem. narodil se v Brně, zemřel ve Vídni. Právě on získal panství Schellenberg a hrabství Vaduz, z nichž později vzniklo současné Lichtenštejnské knížectví. Byl jedním z nejvýznamnější finančníků své doby. Nikdy nepřijal žádný úřad na rakouském císařském dvoře. Známý byl i jako milovník umění. Po Lichtenštejnech se stali majiteli Mikulovska s nimi spříznění Ditrichštejnové. Lichtenštejnové ale vytvořili hned v sousedství Mikulova Lednicko-valtický areál. Na tomto rozsáhlém panství jsou zámky Lednice a Valtice obklopeny krajinou přeměněnou do podoby anglického parku. Areál je od roku 1997 na seznamu světových památek UNESCO.~kul
Benešová ani Štěpánek do semifinále v Brisbane neprošli Brisbane (Austrálie) 5. ledna (ČTK) - Čeští tenisté Iveta Benešová a Radek Štěpánek vypadli ve čtvrtfinále turnaje v Brisbane. Benešová prohrála s favorizovanou Belgičankou Kim Clijstersovou, vítěz z roku 2009 Štěpánek nestačil ve třech setech na Ukrajince Alexandra Dolgopolova. Osmadvacetiletá Benešová navzdory poměrně jednoznačnému skóre 3:6, 2:6 bývalé světové jedničce Clijstersové vzdorovala a vypracovala si osm brejkbolů. Dokázala však proměnit pouze jeden během šňůry tří gamů v prvním setu, jimiž za stavu 0:5 odvrátila kanára. O čtyři měsíce mladší Clijstersová, jež bude za dva týdny na Australian Open obhajovat loňský titul, zápas zakončila při svém servisu za 79 minut. Benešová si v Brisbane připsala první výhry v kariéře nad krajankou Lucií Šafářovou a domácí hvězdou Samanthou Stosurovou. Na premiérové vítězství nad Clijstersovou, s níž se na okruhu WTA utkala po osmi letech, už ale nedosáhla. Čtvrté semifinále v Brisbane za sebou uniklo Štěpánkovi, jenž sice nad nasazenou trojkou Dolgopolovem vyhrál první set 6:4, další dva však ztratil shodně 3:6. Výsledky třiatřicetiletého rodáka z Karviné mají na úvodním turnaji sezony od jeho triumfu v roce 2009 pravidelně sestupnou tendenci - rok nato prohrál ve finále, loni vypadl v semifinále a letos ještě o kolo dřív.~spo
Policie hledá neúspěšného lupiče z liberecké pošty Liberec 5. ledna (ČTK) - Policie žádá veřejnost o pomoc při pátrání po lupičo, který se ve středu odpoledne pokusil o loupež v pobočce České pošty ve Vojanově ulici v Liberci. Úspěšný ale nebyl a odešel bez peněz, informovala dnes ČTK liberecká policejní mluvčí Ludmila Knopová. Pokud se jej podaří zadržet, může skončit na dva roky až deset let ve vězení. Na pobočku pachatel přišel v 16:05. "Pracovnici předložil papírek s textem, že žádá peníze. Žádnou hotovost neobdržel a po chvíli z místa odešel," popsala Knopová průběh nevydařeného loupežného přepadení. Muž měří asi 170 centimetrů, má střední postavu a plnovous. Když na poštu přišel, měl na sobě šedou mikinu a zelenou čepici s kšiltem. Jakékoliv informace o loupeži nebo pachateli je možné policii sdělit na čísle 158. Pošty se v Liberci staly terčem lupičů i loni. Na konci května byla přepadena například pobočka v ulici Letná, odkud si pachatel s komplicem odnesli hotovost. Na jaře se pachatel s nožem v ruce pokusil vyloupit i poštu v Obchodním centru Nisa Liberec na okraji krajského města nedaleko silnice na Prahu. Žádné peníze si z ní ale neodnesl.~zak
Avízo, 6.1.: Symbolické zhasnutí vánočního stromu a ukončení... Zlín - 16:45 Symbolické zhasnutí vánočního stromu a ukončení vánoční doby ve městě. Zároveň začne Tříkrálová sbírka. Místo: náměstí Míru Pramen: Pavla Romaňáková, tel.~den~sop
Avízo, 14.1.: Sportovně-recesistickým Welzlovým během do... Zábřeh (Šumpersko) - 10:00 Sportovně-recesistickým Welzlovým během do zámecké brány začíná letošní 9. ročník festivalu cestovatelů, dobrodruhů a recesistů Welzlování. Místo: prezentace ve vinném sklípku p.Navrátila Pramen: pořadatel Zdeněk David, tel.~den~spl~mag
Před 125 lety obdržel průkopník lyžování Rössler-Ořovský lyže Praha 4. ledna (ČTK) - Dnes těžko někdo určí, kdo se v Česku poprvé svezl na lyžích, podle dostupných pramenů se první "lyžníci" začali na českých a moravských horách objevovat již kolem roku 1880. Nicméně oficiálně bývá první lyžařský pokus připisován průkopníku mnoha sportů Josefu Rösslerovi-Ořovskému a první "sjezdovkou" je pražské Václavské náměstí. Ještě ani ne osmnáctiletý Rössler-Ořovský obdržel před 125 lety, 5. ledna 1887, očekávanou zásilku ze Skandinávie - dva páry lyží. Po prvních pokusech doma na dvoře vyrazil týž den s bratrem Karlem na nejbližší svah, kterým bylo v centru Prahy Václavské náměstí. Za svitu plynových lamp sjeli od rozestavěného Národního muzea až na Můstek. Rösslera-Ořovského nový sport nadchl a jak bylo jeho dobrým zvykem, téměř okamžitě založil při Bruslařském klubu v Praze lyžařský kroužek (později Český Ski Klub Praha), první lyžařský spolek v Evropě mimo Skandinávii.~spo
Prodej aut v Německu loni stoupl o devět procent Bad Homburg 3. ledna (ČTK) - Prodej automobilů v Německu v loňském roce stoupl o devět procent na 3,17 milionu vozů. Uvedl to dnes podle agentury DPA Svaz mezinárodních výrobců automobilů (VDIK). Solidní růst prodeje v Německu kontrastuje s nepříznivým vývojem poptávky na jiných velkých evropských trzích. VDIK však minulý měsíc předpověděl, že v letošním roce prodej aut v Německu stoupne pouze nepatrně na 3,2 milionu vozů. Prodej automobilů ve Francii loni klesl o dvě procenta na 2,2 milionu vozů. V Itálii se prodej propadl o 11 procent na 1,75 milionu vozů a ve Španělsku dokonce o 18 procenta na 808.059 vozů.~str~aut~obo
Prodej osobních aut loni stoupl o 2,4 pct na 173.282 vozů Praha 5. ledna (ČTK) - Prodej nových osobních aut loni vzrostl o 2,4 procenta na 173.282 vozů. Dovoz ojetin se zvýšil o 3,7 procenta na 131.707 aut. Vyplývá to z dnešních údajů Svazu dovozců automobilů. Nejprodávanější byla Škoda, které odbyt stagnoval na 53.050 automobilech. Značka tak udržela tržní podíl nad 30 procenty. Druhý Volkswagen zvýšil prodej o 14 procent na 14.921 vozů, třetí Ford rostl o 1,5 procenta na 14.447 aut. Nejvíce poptávané byly malé automobily s podílem 25 procent, následovala střední třída s 19 procenty a těsně za ní nižší střední třída. Auta s benzinovými motory tvořila 58 procent prodeje, diesely 39,5 procenta. Nejvíce lidé kupovali Škodu Octavia, kterou si pořídilo 23.661 zájemců, následovala Fabia s prodejem 16.532 vozů a Škoda Superb s odbytem 4659 aut. Registrace lehkých užitkových vozů se loni zvýšily o téměř 15 procent na 13.269 aut. První Ford prodal 2495 vozidel, druhý skončil Citroën s prodejem 1670 aut a třetí Volkswagen s 1592 vozy. Nejprodávanějšími modely byly Ford Transit, Peugeot Boxer a Citroën Berlingo. Prodej nákladních automobilů se zvýšil o 46 procent na 7962 vozidel. Z toho téměř 60 procent tvořily tahače. Žebříček vede Mercedes Benz s 1660 vozidly, následuje MAN se 1410 auty a DAF se 1337 vozy. Registrace nových autobusů stouply o 11,5 procenta na 837 vozidel. První byl SOR před Irisbusem a Mercedesem. Jedinou klesající kategorií byly motocykly. Jejich odbyt se loni snížil zhruba o desetinu na 16.667 strojů. První byla značka Maxon s 1259 motocykly, následují Honda a Yamaha s prodejem 1133 respektive 805 strojů.~str~aut~obo
Avízo, 4.1.: TK Prahy 4 mimo jiné k nelegálnímu kácení v parku... Praha - 13:00 TK Prahy 4 mimo jiné k nelegálnímu kácení v parku na Zeleném pruhu a sociálnímu projektu proti zadlužování na pomoc sociálně slabým. Místo: Nuselská radnice, restaurant U Rodinného krbu, Táborská 350/32, Praha 4 Pramen: tiskový mluvčí Prahy 4 Michal Sochor, tel.~den~pol~pod
Policisté pátrají po dvanáctileté dívce, skrývá se s matkou Přerov 4. ledna (ČTK) - Přerovští policisté vyhlásili pátrání po dvanáctileté Ivaně Malé z Přerovska. Dívka se skrývá ve společnosti své matky. Policisté po ní pátrají z rodinných důvodů. S žádostí o pomoc se obrátili také na veřejnost. ČTK to dnes řekla přerovská policejní mluvčí Miluše Zajícová. Dívka měří 140 až 150 centimetrů a má střední postavu. "Její vzhled odpovídá věku. Má rovné středně dlouhé hnědé vlasy. Barva očí je také hnědá a v pátrání je od 23. prosince loňského roku," uvedla policejní mluvčí. Pohřešovaná dívka se pohybuje ve společnosti své matky. Podle posledních poznatků nosí na sobě bílou tříčtvrteční šusťákovou bundu, tmavé rifle a sportovní obuv. Obě ženy používají větší růžovou cestovní tašku. Jejich poslední výskyt a pohyb byl zaznamenán koncem roku 2011 v okrese Uherské Hradiště.   Policie žádá případné svědky, aby jakékoliv informace o jejich pobytu či pohybu ohlásili na linku 158 nebo na telefonní číslo 974 778 336.~zak
Prokurátor v Egyptě požádal o trest smrti pro Mubaraka Káhira 5. ledna (ČTK) - Egyptský státní zástupce dnes podle očekávání požádal o trest smrti pověšením pro bývalého prezidenta Husního Mubaraka. Informovala o tom agentura Reuters. Mubarak je spolu s dalšími egyptskými činiteli obviněn ze spoluúčasti na zabití stovek demonstrantů při loňských protivládních protestech.~zak~pol
Loterie Fortuna: Výsledky losování hry Zlatých 11 a Denního čísla Praha 2. ledna (ČTK) - V 63. slosování hry Zlatých 11 byla v pondělí 2.~spo
Město Svitavy otevře nová centra pro děti i seniory Svitavy 3. ledna (ČTK) - Město Svitavy v tomto týdnu otevře zrekonstruované prostory dětem i seniorům. Ve čtvrtek zahájí provoz Seniorcentrum s kapacitou 39 lůžek, o den později otevře hlídací centrum pro děti s názvem BabyKrůček. Na opravy objektů radnice dala zhruba 26,5 milionu korun, informovala ČTK mluvčí města Zuzana Pustinová. V Seniorcentru v ulici T.G. Masaryka vznikne domov pro seniory a také domov se zvláštním režimem pro nemocné Alzheimerovou chorobou, kteří mají kvůli svému onemocnění speciální potřeby a nároky. Čtyřpodlažní bezbariérová budova nového centra je po kompletní rekonstrukci za 24 milionů korun, z toho šest milionů stálo nové vnitřní vybavení objektu. Ubytování je nabízeno v jednom jednolůžkovém a devatenácti dvoulůžkových pokojích. Pokoje jsou vybaveny elektrickými polohovacími lůžky a základním nábytkem, mají sociální zařízení včetně sprch a signalizaci na přivolání obslužného personálu. O seniory se budou celodenně starat zdravotní sestry a pracovnice sociální péče, v blízkosti Seniorcentra je městský park. Hlídací centrum BabyKrůček v Pražské ulici se nachází v opravených prostorách, které sousedí s mateřskou školou. Prostory zrekonstruovalo město Svitavy za 2,45 milionu korun s cílem podpořit rodiny s malými dětmi. Prostor byl navržen pro maximálně deset dětí. Provoz není celodenní s pravidelnou docházkou, jako to bývá u jeslí. Rodiče mohou své děti přivést a odvést kdykoli během dne. Zařízení počítá se všemi potřebami dětí, k dispozici je oddělená místnost lehárny, uzamykatelné šatní skříňky i hygienické zázemí.~pol~pod~sop
MŠMT: Přestávky na základních šklách se zkracovat nebudou Praha 3. ledna (ČTK) - Přestávky ve vyučování na základních školách se zkracovat nebudou, protože žáci by neměli dost času na hygienické potřeby a přípravu na další hodinu. ČTK o tom dnes informovalo ministerstvo školství. Možnost zkrácení přestávek z deseti na pět minut měla stanovit nová vyhláška, ředitelé oslovení ČTK to označili za nesmysl. Přestávky mezi vyučovacími hodinami budou nadále nejméně desetiminutové, jedna dopolední přestávka musí trvat nejméně 15 minut. "Ministr školství, mládeže a tělovýchovy Josef Dobeš (VV) svolal poradu vedení, která se jednoznačně usnesla, že změna by nebyla ve prospěch žáků, a proto se vrací k původnímu znění," uvedlo ministerstvo. Podle původního návrhu by ředitelé škol mohli zkracovat přestávky z deseti na pět minut, aby výuka končila dřív a dojíždějící děti stihly vlak nebo autobus. Ministerstvo školství navrhlo i možnost zkrácení obědové pauzy z 50 na 30 minut. Podle ředitelů oslovených ČTK je to ale nesmysl, protože děti i kantoři by prý nestíhali přebíhat mezi učebnami a ve školních jídelnách by nastal chaos. Za "komický" a "nesmyslný" označil návrh na zkrácení přestávek senátor a stínový ministr školství za ČSSD Marcel Chládek. Podle něj jsou takové plány výrazem bezradnosti ministra Dobeše.~sko~for~pol~pod
Náchodě hodlá uspořádat rozloučení se spisovatelem Škvoreckým Náchod 4. ledna (ČTK) - Radnice v Náchodě hodlá uspořádat rozloučení se zesnulým spisovatelem a náchodským rodákem Josefem Škvoreckým. Mohlo by se konat formou vzpomínkového večera v hotelu Beránek. O konkrétní podobě a detailech rozloučení bude radnice s dalšími institucemi teprve jednat, řekla dnes ČTK mluvčí radnice Nina Adlof. Škvorecký, kterého město považuje za svého nejvýznamnějšího rodáka, zemřel v úterý v Torontu ve věku 87 let. Lidé v Náchodě mohou již nyní uctít památku spisovatele a exilového nakladatele v podloubí radnice na Masarykově náměstí. Ve vitríně v podloubí je Škvoreckého fotografie s rudými růžemi. Na zemi pod vitrínou od dnešního dopoledne hoří několik svíček. Radnice vyvěsila na budovu městského úřadu černou vlajku. Město již také rozhodlo, že Škvoreckému bude věnován letošní ročník studentského festivalu Náchodská Prima sezóna. Radnice podle mluvčí Adlof nevylučuje, že se bude jednat i o pojmenování některé ulice či náměstí spisovatelovým jménem. Škvorecký, který byl od roku 1990 čestným občanem Náchoda, město naposledy navštívil v roce 2004 u příležitosti svých 80. narozenin. Tehdy se ve městě konala konference ke Škvoreckému životu a dílu. Škvorecký své mládí prožité v Náchodě zobrazil především ve svém nejslavnějším románu Zbabělci a v knize Prima sezona. Nejznámějším hrdinou Škvoreckého knih je Danny Smiřický. Podle Smiřického je pojmenována známá kavárna hotelu Beránek. Spisovatel po potlačení pražského jara 1968, a to na začátku roku 1969, odešel do Kanady. V Torontu spolu se svou manželkou, spisovatelkou a herečkou Zdenou Salivarovou založil nakladatelství Sixty-Eight Publishers, ve kterém vydávali díla autorů, kteří nemohli v komunistickém Československu publikovat. Podle spolupracovníka Škvoreckého Václava Krištofa se pohřeb konat nebude. "Za nějaké dva až tři měsíce se uskuteční rozloučení v Torontu, pravděpodobně na univerzitě ve spolupráci s ambasádou," uvedl Krištof pro ČTK.~kul~pol~pod
Bílý kruh bezpečí v Jihlavě už má své první klienty Jihlava 4. ledna (ČTK) - Prvního klienta přivítala v den svého otevření krajská poradna Bílého kruhu bezpečí v Jihlavě. Podle vedoucího poradny Antonína Křoustka se přišla se svými problémy svěřit osoba, jíž se týká případ domácího násilí vyšetřovaný policií. Navíc se telefonicky objednali pozůstalí po oběti trestného činu. Poradna s působností pro Kraj Vysočina zahájila činnost jako devátá v Česku 3. ledna. "Ohrožené osobě v případu domácího násilí jsme poskytli praktické rady a informace zejména o možnostech privátních opatření z hlediska jejího bezpečí," řekl dnes Křoustek ČTK. Ve srovnatelně velkých krajích podle něj řeší poradny Bílého kruhu bezpečí měsíčně kolem deseti případů. Bílý kruh bezpečí poskytuje odbornou pomoc znásilněným, pozůstalým po zavražděných, vážně zraněným po napadeních i dalším obětem trestných činů. Klientům se věnuje dvoučlenný tým složený z právníka a psychologa. Organizace už 20 let pomáhá poškozeným vyrovnat se s následky zločinů. Za tu dobu poskytla obětem trestných činů a pozůstalým po nich přes 52.000 setkání, porad a rozhovorů s odborníky. Pracovníci Bílého kruhu přijali také téměř 74.500 volání na své krizové linky.~zak~sop
Pražané budou moci Tři krále oslavit hudbou i převoznickým punčem Praha 5. ledna (ČTK) - Páteční svátek Tří králů budou moci letos Pražané oslavit návštěvou hudebních koncertů klasické i moderní hudby, průvodem s lampiony či společně s pražskými otužilci, kteří se i tento rok chladnými vodami Vltavy vydají pro tradiční převoznický punč. Příznivci konzervativnějšího způsobu oslav tříkrálového svátku zamíří například do kostela Nanebevzetí Panny Marie v centru Prahy, kde se budou moci zaposlouchat do českých a evropských koled a do pastorelů Jakuba Jana Ryby. Farní charita zašle výtěžek dobrovolného vstupného z koncertu na konto dobročinné sbírky pro lidi v nouzi. Na současné interprety naopak láká program Divadla Hybernia, kde v rámci benefičního koncertu vystoupí Kamil Střihavka, Ben Cristovao, Marian Vojtko, Dasha nebo Olga Lounová. "Mimořádný tříkrálový večer rozezní svými tóny orchestr Martina Kumžáka Moondance orchestra, který patří k absolutní špičce tanečních orchestrů v České republice," uvedla spoluorganizátorka akce Jaroslava Timková. Výtěžek akce poputuje Nadačnímu fondu Femina, který pomáhá ženám s rakovinou prsu. Speciální program na počest králů Kašpara, Melichara a Baltazara bude odpoledne hostit také Divadlo Dobeška. Návštěvníci se mohou těšit na tříkrálový průvod dětí, koncerty či burzu nechtěných dárků. Večer pak svým vystoupením završí známý výtvarník a performer Petr Nikl. Tři krále tento rok oslaví i pražští otužilci, kteří se v pátek s úderem poledne vrhnou u sochy svatého Jana Nepomuckého do vln Vltavy a poplavou až k Muzeu Karlova mostu, kde na ně bude čekat odměna ve formě zdejší speciality - horký převoznický punč. Tříkrálový svátek se v západních i východních zemích slaví vždy 6. ledna a připadá na 12. den Vánoc. Vánoční svátky jím vrcholí a zároveň také končí. Svou podstatou je totožný se slavností Narození Páně.~kul~spl~mag
Výsledky závodů SP v jízdě na saních v Königssee Závody SP v jízdě na saních v Königssee (Německo): Muži - dvojice: 1. Wendl, Arlt (Něm.) 1:41,172 (50,498+50,674), 2. A. Linger, W. Linger (Rak.) -0,234 (50,515+50,891), 3. Eggert, Benecken (Něm.) -0,657 (50,958+50,871), ...10. L. Brož, A. Brož (ČR) -1,862 (51,213+51,821). Průběžné pořadí SP (po 4 z 9 závodů): 1. A. Linger, W. Linger 340, 2. Wendl, Arlt 310, 3. Penz, Fischler (Rak.) 271, ...16. L. Brož, A. Brož 93, 23. Kvíčala, Kudera (ČR) 40. Ženy: 1. Hüfnerová 1:41,900 (51,076+50,824), 2. Geisenbergerová (obě Něm.) -0,174 (50,860+51,214), 3. Goughová (Kan.) -0,730 (51,431+51,199). Pořadí SP (po 4 z 9 závodů): 1. Hüfnerová 370, 2. Goughová 300, 3. Geisenbergerová 295, ...35. Kotenová (ČR) 13.~spo
Policisté hledají svědky pádu dívky do kolejí v Měšicích u Prahy Měšice (u Prahy) 4. ledna (ČTK) - Policisté zatím neukončili vyšetřování případu tříleté dívky, která v Měšicích u Prahy spadla při procházce se školkou do kolejiště, když tudy projížděl vlak. Strojvedoucí stihl soupravu včas zastavit, dítě se však při pádu na koleje lehce zranilo. Kvůli zcela odlišným výpovědím učitelky a strojvedoucího hledají další svědky, kteří by událost zahlédli. ČTK to dnes řekla policejní mluvčí Markéta Johnová. Strojvedoucí vlaku podle Johnové tvrdí, že viděl skupinu děti přímo v kolejišti. Učitelka naopak vypověděla, že dívenka při procházení na náspu podél trati uklouzla a spadla dolů do kolejí. "Proto musíme hledat další svědky," dodala Johnová. Dívka se při pádu zranila jen lehce. Byla odřená a potlučená, záchranáři ji pro jistotu odvezli k vyšetření do nemocnice. Podle mluvčího Drážní inspekce Martina Drápala se nehoda stala v místě, které je veřejnosti nepřístupné. Ani inspektoři však své vyšetřování zatím neukončili. "Ta mimořádná událost stále není zrušena, jako že by se nestala. Pořád pracujeme s verzí, že tam ke kontaktu vlaku došlo," řekl dnes ČTK Drápal. Drážní inspekce podle něj nyní dozoruje vyšetřování provozovatele trati - Českých drah a SŽDC. Podle informací ČTK do kolejí spadla dívka navštěvující soukromou Rodinnou školku Domeček. Její majitel Michal Severa ČTK řekl, že se do ukončení policejního vyšetřování nebude k případu vyjadřovat. Kvůli pádu dívky do kolejiště byla trať mezi Prahou a Mělníkem asi hodinu a půl uzavřena.~zak~dpr
Goodyear Dunlop Tires obměnila vedení v marketingu a prodeji Praha 5. ledna (ČTK) - Společnost Goodyear Dunlop Tires Czech provedla změny ve vedení v odděleních marketingu a prodeje, a to v rámci celoevropské reorganizace. Novým marketingovým manažerem pro interaktivní média a produktové vnější vztahy pro střední a jihovýchodní Evropu byl jmenován Boris Tománek. Česká pobočka předního světového výrobce pneumatik to dnes oznámila ČTK v tiskové zprávě. Tománek od začátku letošního roku zodpovídá za plánování a koordinaci PR aktivit a interaktivních médií pro 14 zemí střední a jihovýchodní Evropy. Odpovědnost za realizaci PR a marketingových aktivit v rámci České republiky, Slovenska a Maďarska převzala Katarína Ardová. Nově tak bude zastávat pozici marketingového koordinátora pro region ČR, Slovensko a Maďarsko. Jan Dobiáš pak na postu manažera obchodního oddělení osobních pneumatik pro region ČR, Slovensko a Maďarsko střídá Marka Hlaváče. Goodyear je jedním z největších světových výrobců pneumatik. Společnost zaměstnává přibližně 73.000 pracovníků a své výrobky vyrábí v 54 závodech ve 22 zemích světa.~che~str~aut~efm
V domě v Prostějově hořelo, hasiči evakuovali obyvatele Prostějov 2. ledna (ČTK) - Pětaosmdesátiletou ženu zachránili dnes vpodvečer hasiči z hořícího bytu ve čtyřpatrovém domě v Prostějově. Společně s ní evakuovali z domu dalších pět lidí včetně jednoho kojence. Seniorka skončila v péči lékařů, ostatním lidem se nic nestalo. ČTK to dnes řekl mluvčí krajských hasičů Zdeněk Hošák. Hořet začalo ve třetím patře v domě v Okružní ulici. Požár se šířil z ložnice dvoupokojového bytu. "Unitř zůstala starší žena, kterou jsme zachránili. Nadýchala se silně zplodin, předali jsme ji záchranné službě. Ve vrchním patře jsme evakuovali dalších pět lidí včetně jednoho dítěte do jednoho roku věku. Pomohli jsme je vyvést po schodišti. Několik lidí kvůli hustému kouři uteklo na balkón," uvedl Hošák. Ložnice, kde požár vznikl, zcela vyhořela. Důchodkyně byla původně zřejmě v ložnici, před požárem stihla utéci do vedlejšího pokoje. Na místě zasahovaly tři jednotky včetně výškové techniky, hasiči poté obešli a zkontrolovali všechny byty. Škodu vyčíslili na 100.000 korun, příčinu požáru zjišťuje vyšetřovatel. Podle náměstka krajské záchranné služby Jana Weinberga skončila žena v prostějovské nemocnici.~zak
Města Českomoravského pomezí nabídnou turistům slevové pasy Litomyšl (Svitavsko) 4. ledna (ČTK) - Města spojená do svazku Českomoravské pomezí chtějí přilákat více turistů a motivovat je k delšímu pobytu. Napomoci by tomu měl takzvaný Bonus pas, na který by návštěvníci mohli získat slevy na služby u některých jejich poskytovatelů. Projekt se začíná vytvářet od letošního roku, řekl novinářům manažer svazku obcí Jiří Zámečník. "Cílem je, aby se turisté seznámili s co nejvíce zajímavými místy, aby zde vydrželi třeba i několik dní a navštívili nejen jedno město, ale i to ostatní, co naše turistická oblast nabízí," uvedl Zámečník. Do systému by se měly zapojit hotely a penziony, restaurace, památky či kulturní a sportovní zařízení. Za slevy alespoň deset procent nebo 25 korun by získaly propagaci v materiálech Českomoravského pomezí, na internetu a v tisku. Kampaň by měla začít s novou turistickou sezonou v dubnu, podnikatelé budou uvedeni ve slevové knížce, slevy by měly omezenou platnost. Do svazku Českomoravské pomezí založeného na podporu rozvoje cestovního ruchu patří kromě sídelní Litomyšle také Moravská Třebová, Polička, Svitavy a Vysoké Mýto. Podobný slevový systém nazvaný Rodinné pasy před lety spustil Pardubický kraj. V současnosti je do něj v regionu zapojeno kolem 2000 poskytovatelů služeb a obchodníků, pasy si pořídilo několik tisíc rodin.~tur~slz~pol~pod
Zkrachovalý Kovopol z Police nad Metují bude opět na prodej Police nad Metují (Náchodsko) 4. ledna (ČTK) - Zkrachovalé strojírny Kovopol z Police nad Metují na Náchodsku budou opět na prodej. Insolvenční správce chystá výběrové řízení, které by mohlo být vyhlášeno v únoru. Minimální prodejní cena nebude stanovena. ČTK to řekl insolvenční správce Kovopolu Jiří Jakoubek. Podnik stále vyrábí formy pro automobilový průmysl a automatické stroje na výrobu hřebíků. Insolvenční správce se Kovopol pokoušel několikrát prodat již v minulých dvou letech. Při třech výběrových řízeních na prodej klesla vyhlášená minimální cena z původních 30 milionů korun na 27 a 24 milionů korun. Žádný zájemce ale nabídku nepodal. Čtvrté řízení bylo loni v červenci zrušeno kvůli chybě v zápisu v katastru nemovitostí. Chybu se již podle Jakoubka podařilo odstranit. Strojírny Kovopol zaměstnávají kolem 70 pracovníků a na nedostatek práce si nestěžují. "Na první pololetí letošního roku je výroba zakázkami vytížena na 100 procent," řekl Jakoubek. Kovopol je v konkurzu od listopadu 2009. Má přes 220 věřitelů, kteří po něm požadují přibližně 200 milionů korun. Návrh na insolvenci podali na jaře 2009 zaměstnanci, kterým firma od prosince 2008 dlužila výplaty. Firma se krátce na to do insolvence sama přihlásila.~str~efm
Prodej aut ve Francii, Itálii a Španělsku loni klesl Paříž/Madrid 2. ledna (ČTK) - Prodej osobních automobilů ve Francii loni klesl o 2,1 procenta na 2,2 milionu vozů. V Itálii se prodej propadl o 10,8 procenta na 1,75 milionu vozů a ve Španělsku dokonce o 17,7 procenta na 808.059 vozů. Vyplývá to z dnešních údajů tamních automobilových sdružení. V samotném prosinci se prodej aut ve Francii meziročně snížil o 18 procent. Jeho pokles tak výrazně zrychlil z listopadových 7,6 procenta. Ve Španělsku propad prodeje v prosinci naopak zpomalil na 3,6 procenta z listopadových 6,4 procenta. Francouzské automobilky PSA Peugeot Citroën a Renault v prosinci zaznamenaly na domácím trhu téměř 30procentní pokles prodeje. Renault předpokládá, že v letošním roce se celkový prodej osobních aut ve Francii propadne o osm procent. Mluvčí asociace francouzského automobilového průmyslu CCFA Francois Roudier upozornil, že prosincový pokles na francouzském trhu zvýraznila silná poptávka na konci roku 2010, kdy spotřebitelé nakupovali automobily před vypršením vládního programu šrotovného. "Trh nicméně vykazuje pokles nálady," řekl Roudier. "Prodej v (letošním) prvním čtvrtletí bude pravděpodobně odrážet nižší zakázky, které hlásí automobilky," dodal. "Zakázky v prosinci klesly o zhruba 55 procent. Proto v prvním čtvrtletí očekáváme propad automobilového trhu o 17 procent," uvedl viceprezident společnosti Renault Bernard Cambier, který má na starosti prodej na domácím trhu. Ve Španělsku podle tamní asociace výrobců automobilů ANFAC tlačí poptávku dolů vysoká nezaměstnanost, nízká spotřebitelská důvěra a přísné podmínky pro poskytování půjček. V letošním roce se ve Španělsku čeká pokles prodeje pod 800.000 vozů, napsala agentura DPA.~str~aut~obo
NS přezkoumá případ brutální vraždy exmanželky na Karvinsku Brno 5. ledna (ČTK) - Nejvyšší soud (NS) přezkoumá případ Jana Ryšky z Karvinska, jenž brutálně ubil svou bývalou manželku. Ryška, jenž si odpykává sedmnáctiletý trest vězení, podal dovolání. ČTK to potvrdil mluvčí Nejvyššího soudu Petr Knötig. Muž podle rozsudku nejprve předloni v červnu ubil bývalou ženu cihlou. Pak ji i s jejím autem zapálil. Ryška požaduje, aby Nejvyšší soud zrušil rozsudek a vrátil případ k novému projednání u Krajského soudu v Ostravě. Nejvyšší soud obvykle o dovoláních v trestních kauzách rozhoduje za několik týdnů až měsíců. Drtivou většinu dovolání odmítá. Tragédie se stala v Havířově-Horních Bludovicích na Karvinsku. Žena přijela do domu obstarat své psy. Ryška do ní údajně prudce strčil, až upadla na zem a zlomila si žebro. Poté vzal cihlu a nejméně pětkrát ji s velkou razancí udeřil do hlavy. Způsobil jí devastující rozsáhlá poranění hlavy, v důsledku kterých žena na místě zemřela. Ryška tělo podle obžaloby naložil do kufru osobního auta a převezl jej na jiné místo na Havířovsku. Vrátil se tam druhý den brzy ráno a vůz zapálil. Muž se nejprve k činu přiznal, později ale vše popřel. Podle jeho verze se mu v době, kdy jeho žena krmila psy, udělalo nevolno. Když byl na záchodě, registroval příjezd dalšího automobilu, dál slyšel bouchnutí a když vyšel ven, našel bývalou ženu chrčící a poraněnou na hlavě. Prý zpanikařil a chtěl se těla zbavit, aby neměl potíže. Krajský soud v Ostravě ani odvolací Vrchní soud v Olomouci Ryškově obhajobě neuvěřily. Za motiv vraždy soudy označily dlouhodobé partnerské neshody a ekonomické spory. Bývalý soukromý zemědělec, který se poté živil jako řidič taxi, veškerý majetek převedl na manželku. Později souhlasil i s tím, že nemovitosti žena převede na svou matku. Po rozvodu začala ale bývalá Ryškova manželka majetek prodávat.~zak
Avízo, 6.1.: Koledníci Tříkrálové sbírky navštíví zástupce... Olomouc - 08:45 Koledníci Tříkrálové sbírky navštíví zástupce vedení Olomouckého kraje včetně hejtmana Martina Tesaříka. Místo: krajský úřad, Jeremenkova 40 Pramen: mluvčí hejtmanství Ivo Heger, tel.~den~sop~pol~pod
6340. sázkový den Praha 2. ledna (ČTK) - V 6340. sázkovém dnu losování hry Šťastných deset byla v pondělí 2.~spo
Rosa rozhodl čtrnáctigólovou přestřelku ve švýcarské lize Bern 2. ledna (ČTK) - Útočník Pavel Rosa rozhodl vítězným gólem divokou přestřelku mezi hokejisty Fribourgu-Gottéron a Lugana ve švýcarské lize, v níž domácí vyhráli 8:6. Český hráč svou šestnáctou brankou v sezoně upravil v 52. minutě na průběžných 7:6, vedle toho si v zápase připsal dvě asistence a je s 39 body třetím nejproduktivnějším hráčem soutěže. Hned za Rosou je v kanadském bodování Jaroslav Bednář z Lugana, který dvanáctým gólem v soutěži pomohl hostům smazat v úvodu manko 0:3 a vyrovnat na 3:3. Pak zaznamenal ještě jednu přihrávku, ale porážce Lugana nezabránil. Hrdinou zápasu byl Rosův spoluhráč Kanaďan Simon Gamache, jenž čtyři branky dal a na jednu přihrál. Fribourg-Gottéron díky výhře poskočil do čela tabulky před Zug, který prohrál 1:2 v Curychu. Petr Vampola asistoval u obou branek Ženevy, která porazila Bern na jeho ledě 2:1 a uspěla poprvé po deseti porážkách ve vzájemných zápasech.~spo
AHR bude zastupovat členy při jednání se správci autorských práv Praha 1. ledna (ČTK) - Asociace hotelů a restaurací (AHR) bude zastupovat členy při jednání s ochrannými autorskými svazy. Za tímto účelem asociace podepsala hromadnou kolektivní smlouvu o zastoupení se společností Intergram. ČTK to řekl prezident AHR Václav Stárek. Obdobnou smlouvu s druhým ochráncem autorských práv, společností OSA, asociace podepsala už dříve. Hoteliéři dlouhodobě protestují proti nesystémovosti výběrů poplatků za užití autorských děl, jejich výši a povinnosti platit i za neobsazené pokoje. "Nezpochybňujeme, že máme zaplatit, nám jde spíše o způsob, systém výběru a výšku poplatků,"uvedl Stárek. Asociace bude podle nových smluv bude domlouvat podmínky pro své členy, zároveň pro kolektivní správce vybere poplatky vybere, čímž jim ušetří administrativní práci a na oplátku získá slevu, dodal Stárek. Tato sleva podle něj v roce 2011 dosáhla u Ochranného autorského svazu sedmi procent z původních cen. Pro letošní rok by mohla vystoupit až na pětinu, podle toho, kolik hoteliérů se do systému přihlásí. S Intergramem asociace dojednala slevu 15 procent pro oba roky. Výše poplatku za užití autorských děl se v případě hotelů vypočítává podle počtu pokojů vybavených televizorem nebo radiovým přijímačem. "Ze zákona by měsíční taxa za pokoje neměla přesáhnout polovinu licenčního poplatku České televizi, u obou správců by to tedy nemělo činit více než 90 korun," uvedl Stárek. U veřejných prostor například restaurací je výpočet složitější, odvíjí se od počtu reproduktorů, veřejné užívání televizoru se platí zvlášť. Kromě hromadného výběru autorských poplatků se Asociace hoteliérů loni pustila do společného nákupu elektrické energie prostřednictvím elektronické aukce. Nízká účast členů, kteří se do aukce přihlásili, ale byla pro AHR zklamáním, uvedl šéf asociace. Celkem tak v roce 2011 asociace prostřednictvím aukce nakoupila energii za pět milionů korun. Letos asociace zvažuje pokračování nákupu energií za stejných podmínek nebo formou garance maximální nejvyšší ceny pro členy AHR s tím, že při individuálním vyjednávání by si mohli hoteliéři domluvit ceny nižší.~tur~slz
Vymahači pohledávek nedostanou tisíce na advokáty, potvrdil ÚS Brno 3. ledna (ČTK) - Firma Bazcom, která vymáhá pokuty od černých pasažérů v Ústí nad Labem, neuspěla s desítkami ústavních stížností. Bránila se v nich proti postupu Okresního soudu v Ústí nad Labem, který firmě přestal přiznávat vysoké náhrady nákladů právního zastoupení. Bazcom žádal v každém z prakticky totožných řízení paušální náhradu 6600 korun. Okresní soud náklady nepovažoval za účelně vynaložené a jeho názor nyní akceptovali ústavní soudci. ČTK to sdělila mluvčí ÚS Jana Pelcová. Společnost Bazcom neuhrazené pohledávky odkoupila od dopravního podniku. Postupně pak podle Pelcové podala u okresního soudu asi 16.000 obdobných žalob, v nichž žádala vydání elektronického platebního rozkazu. Okresní soud žalobám zpravidla vyhověl, avšak přestal přiznávat náhrady na právní zastoupení. Černí pasažéři tak museli vymahačům zaplatit jen náklady na soudní poplatek a samozřejmě dlužné jízdné plus pokutu. Podle okresního soudu nebylo účelné najímat jiného advokáta, a to například kvůli tomu, že jednotlivé žaloby byly typizované podle jediného vzoru. Firma, jež se zabývá vymáháním pohledávek, prý musí sama disponovat potřebným odborným aparátem. V Bazcom navíc podle ÚS působil člověk s kvalifikací advokáta. Ústavní soud zatím od firmy Bazcom obdržel 163 stížností, jež směřují proti jednotlivým rozhodnutím okresního soudu. Prvních 57 z nich ústavní soudci sloučili do jednoho řízení a odmítli pro zjevnou neopodstatněnost. Rozhodnutí padlo koncem roku bez veřejného jednání. Podle ÚS je v kompetenci obecných soudů, aby zkoumaly účelnost vynaložených nákladů. Musejí však svůj postoj řádně odůvodnit. "Tak učinil i Okresní soud v Ústí nad Labem - jeho odůvodnění je zcela dostatečné a přesvědčivé, a nelze je proto označit za svévolné, nepřiměřené, a tudíž ani protiústavní," uvedla Pelcová. Je vysoce pravděpodobné, že stejným způsobem dopadnou také další desítky ústavních stížností od firmy Bazcom. "Doufám, že stěžovatelka (Bazcom) upustí od podávání obdobných ústavních stížností a nezahltí Ústavní soud několika tisíci dalších podání, když nelze předpokládat, že by mohly být posouzeny jinak," řekl sekretář Ústavního soudu Tomáš Langášek.~zak~dpr
Záhrobská prošla do 2. kola slalomu v Záhřebu jako jednadvacátá Záhřeb 3. ledna (ČTK) - Lyžařka Šárka Záhrobská má šanci podruhé v sezoně bodovat ve Světovém poháru. V pátém slalomu letošní zimy v Záhřebu figuruje po prvním kole na jednadvacáté pozici se ztrátou 2,70 sekundy na vedoucí Marlies Schildovou z Rakouska. Úřadující mistryně světa Schildová bude útočit na pátý triumf v sezoně, na druhou Slovinku Tinu Mazeovou má náskok 90 setin sekundy. Záhrobská už na prvním mezičasu ztrácela 1,33 sekundy, v prostřední části na nejrychlejší lyžařku nabrala další čtyři desetiny a po své jízdě se startovním číslem devět se zařadila na průběžné poslední místo. K její postupové pozici jí zřejmě pomohly i postupně se zhoršující podmínky na trati, kde panovala kvůli mlze špatná viditelnost. Bývalá mistryně světa a bronzová olympijská medailistka Záhrobská si dosud připsala pouze 20 bodů za třinácté místo v úvodním slalomu v Aspenu, kde v minulosti dvakrát vyhrála. Potom v Courchevelu a Flachau nedokončila první kolo a v minulém závodu v Lienzu o setinu nepostoupila do druhého kola. Přitom v loňské sezoně, před níž angažovala nového kouče Pavla Šťastného a rok podle vlastních slov obětovala snaze změnit techniku jízdy, byla v úvodních čtyřech závodech lepší. Postupně tehdy obsadila sedmé, dvanácté a dvakrát desáté místo, v Záhřebu byla loni devatenáctá. Druhé kolo začíná pod umělým osvětlením v 18:00.~spo
Mimořádná valná hromada zkrachovalé Sazky se dnes nekonala Praha 5. ledna (ČTK) - Mimořádná valná hromada zkrachovalé firmy Sazka se dnes nekonala. Zástupci největšího akcionáře, kterým je Český svaz tělesné výchovy (ČSTV), nedoložili potřebné doklady k zastupování svazu, řekl ČTK dosavadní předseda představenstva Sazky Zdeněk Ertl. Přítomní akcionáři tak neměli potřebných 30 procent akcií Sazky. Stanovisko ČSTV ČTK zjišťuje. Náhradní valná hromada se stejným programem se uskuteční 13. února. O svolaní dnešní valné hromady požádal ČSTV. Na jejím programu měla být změna v orgánech společnosti. Na žádost ČSTV se ovšem již 9. prosince konala mimořádná valná hromada Sazky, která zvolila nové pětičlenné představenstvo. To má podat žaloby na prodej podniku. Podle Ertla však prosincová valná hromada byla svolána neoprávněně a nekonala se podle stanov společnosti. Valnou hromadu měl prý vést on, na jednání ale nebyl vpuštěn. Podal proto jménem představenstva námitky k jejímu konání k rejstříkovému soudu, ten o platnosti hromady zatím nerozhodl. Novým předsedou představenstva Sazky se podle ČSTV stal 9. prosince Karel Bouček, dalšími členy byli nově zvoleni Karel Coufal a Viktor Pavlík. Členy představenstva i nadále zůstali Vladimír Šimíček a Jindřich Rajchl. Loterijní byznys Sazky odkoupily investiční skupiny PPF a KKCG, které patří mezi největší věřitele zkrachovalé společnosti. Obě skupiny dnes nemají s akcionáři Sazky v insolvenci nic společného, nijak se tedy ani neúčastní rozhodování o svolávání valných hromad. Sazka se do insolvence a následně do konkurzu dostala kvůli problémům se splácením úvěru na výstavbu pražské O2 areny. Akcionáři Sazky jsou kromě ČSTV i další občanská sdružení působící v tělovýchově a sportu.~slz~spo~efm
Mladík nejdřív ukradl škrabku, a s její pomocí pak počítačové hry Praha 4. ledna (ČTK) - Dvacetiletý mladík nejdřív v hypermarketu na pražském Smíchově ukradl v úterý ráno škrabku na brambory a s její pomocí pak v jiném oddělení vyřízl z obalů počítačové hry. Zboží v hodnotě téměř 3000 korun se potom pokusil vynést ven, ale ochranka obchodu ho chytila hned za pokladnami. Na policejním webu to dnes uvedla mluvčí pražské policie Jana Rösslerová. "Muž odcizil škrabku na brambory za necelých 40 korun a s tou následně odešel ke stojanu s počítačovými hrami. Tam otevřel ochranné obaly dvou her, které schoval do levé kapsy kalhot, a s takto ukrytým zbožím prošel přes pokladny bez placení," řekla Rösslerová. Pracovník bezpečnostní služby hypermarketu ovšem po celou dobu mladíka sledoval kamerovým systémem. Za pokladnami už na něj čekal a zadržel ho i s ukradeným zbožím. Muž se krádeže navíc zřejmě nedopustil poprvé, již v listopadu 2011 byl odsouzen prvoinstančním Obvodním soudem pro Prahu 1 k osmi měsícům vězení s tříletou podmínkou.~zak~prg
Výsledky kvalifikace na závod Turné čtyř můstků v Innsbrucku Kvalifikace na závod SP a Turné čtyř můstků ve skocích na lyžích v Innsbrucku (Rakousko): 1. Stoch (Pol.) 127,1 b. (126 m), 2. Mechler 125,5 (126,5), 3. Freund (oba Něm.) 122,9 (124,5), ...6. Koudelka 121,2 (123,5), 21. Hlava 108,2 (118), 26. Janda 106,9 (118,5), 36. Matura (všichni ČR) 101,5 (114,5). Dvojice pro 1. kolo: Koudelka - Müller (Rak.), Janda - Kornilov (Rus.), Hlava - Happonen (Fin.), Matura - Damjan (Slovin.).~spo
Prokurátor v Egyptě žádá trest smrti pro exprezidenta Mubaraka Káhira 5. ledna (ČTK) - Egyptský státní zástupce dnes podle očekávání požádal o trest smrti oběšením pro bývalého prezidenta Husního Mubaraka. Informovala o tom agentura Reuters. Mubarak je spolu s dalšími egyptskými činiteli obviněn ze spoluúčasti na zabití stovek demonstrantů při loňských protivládních protestech. "Zákon počítá s trestem smrti za úmyslnou vraždu," prohlásil podle agentury AFP prokurátor Mustafá Sulajmán během závěrečné řeči před soudem v Káhiře. Při demonstracích proti dlouholetému Mubarakovu režimu loni během 18 dnů zemřelo přes 800 lidí. Podle obžaloby exprezident za smrt demonstrantů nese zodpovědnost.~zak~pol
Śéf senátorů ČSSD míní, že přímá volba Senátem projde beze změn Praha 5. ledna (ČTK) - Předseda senátorů ČSSD Petr Vícha míní, že ústavní novela o přímé volbě hlavy státu Senátem projde beze změn, a příštího prezidenta tak budou volit v přímé volbě všichni občané. Podle šéfa poslanců ČSSD Jeronýma Tejce by vláda nyní už neměla otálet s předložením konkrétního volebního zákona, podle kterého se bude volit. Senátoři začnou osud přímé volby, kterou sněmovna podpořila loni v polovině prosince, projednávat 8. února. Určité výhrady k přímé volbě či konkrétní podobě ústavní novely už dali najevo senátoři z koaličních stran i opozice.   Premiér a předseda ODS Petr Nečas ve středu na tiskové konferenci po jednání vlády uvedl, že bude na senátory své vlastní strany apelovat, aby dohodu o přímé volbě dodrželi. Vícha se dnes na tiskové konferenci "o lahev dobrého vína" na dálku s Nečasem vsadil, že novelu v Senátu podpoří poměrně více sociálnědemokratických senátorů než senátorů ODS. "Jsem přesvědčen, že velká většina senátorů ČSSD podpoří přímou volbu i přesto, že jsme měli trošku jiné představy o tom, jak ten zákon bude vypadat," uvedl Vícha. Senátoři jsou si podle něj vědomi, že pokud by zákon neschválili, či podpořili změny, norma by se musela vrátit do Poslanecké sněmovny. "Pan premiér by jej pravděpodobně už nezařadil na jednání sněmovny a 'černý Petr' zůstane Senátu," podotkl Vícha. Hlasy ČSSD ke schválení ústavní normy nestačí. "Vyzývám tedy ostatní předsedy klubů v Senátu, aby zajistili minimálně stejnou podporu, jako bude mít náš klub," dodal Vícha. Předseda poslaneckého klubu ČSSD Tejc vyzval vládu, aby co nejrychleji předložila znění zákonů, které s přímou volbou souvisí. "Už není na co čekat. Není důvod se vymlouvat na to, že ústavní zákon ještě nebyl schválen - buď bude schválen ve znění, které je nyní v Senátu, nebo nebude vůbec," podotkl Tejc. Sociální demokraté ale zatím podle svého předsedy Bohuslava Sobotky nemají jasného prezidentského kandidáta. Diskusi, v níž nevylučují kandidaturu straníka, ale ani podporu známé nadstranické osobnosti, chtějí otevřít na jaře poté, co skončí jejich primárky před letošními senátními volbami a výběr kandidátů do krajských voleb.~pol~pod~for
Chrudim chce upravit okolí panelových domů, potrvá to léta Chrudim 3. ledna (ČTK) - Chrudim chce postupně upravit venkovní prostranství na svých panelových sídlištích. Radnice si nechala zpracovat studie jednotlivých lokalit, peníze na ně chce alespoň zčásti získat ze státních dotací. Kvůli úsporným opatřením státu a zpřísňujícím se podmínkám pro subvence se však zřejmě plány městu prodraží a protáhnou na léta, řekl ČTK místostarosta Miroslav Tejkl (ČSSD). "Bohužel, zlatý věk a doby konjunktury se už nevrátí. Musíme se soustředit na nejnaléhavější věci," uvedl Tejkl. Město má zpracované studie na úpravy sídlišť Husova, Na Rozhledně, U Stadionu a Na Větrníku. Tím posledním chce začít. Původní záměr zjednodušilo, zaměří se především na kultivaci zeleně, zpevněných ploch pro pěší i auta, parkování a mobiliář. Mezi panelovými domy by měly být vysázeny vysoké i nízké stromy, vzniknout nové chodníky a cesty a dětská hřiště. Podle plánů přibudou kryté přístřešky, lavičky, odpadkové koše, venkovním osvětlení a stojany na kola. Počet parkovacích stání by se měl zvýšit z nynějších 450 zhruba o stovku. "V okolí domů by měl vzniknout prostor, který by lidé vzali více za svůj," shrnul cíl úprav Tejkl. Část peněz chce město získat ze státního programu na regeneraci panelových sídlišť. "Letos by šlo o první etapu za přibližně pět milionů korun, celkem je úprava sídliště Na Větrníku rozložena do čtyř až pěti etap," řekl ČTK vedoucí odboru územního plánu a regionálního rozvoje Petr Kopecký. Redukovány byly i záměry na regeneraci ostatních panelových sídlišť. Zatím ale není jasné, kdy na ně ale přijde řada a zda vůbec.~pol~pod~sta~ekl
FAO: Potraviny by kvůli slabé ekonomice letos mohly i zlevnit Řím 3. ledna (ČTK) - Ceny potravin budou v nadcházejícím období zřejmě dál výrazně kolísat a ve světě bude i větší počet hladovějících. Kvůli útlumu globální ekonomiky by ale potraviny mohly i zlevnit. Řekl to dnes nový generální ředitel Organizace OSN pro výživu a zemědělství (FAO) José Graziano da Silva, podle něhož ale žádný výrazný pokles cen potravin čekat nelze. "Ceny se nebudou zvyšovat jako v posledních dvou nebo třech letech, ani se ale nesníží. Určitý pokles nastat může, nebude to ale nic drastického," řekl na tiskové konferenci v Římě Brazilec Da Silva. Ve funkci je teprve od začátku tohoto roku, kdy vystřídal Senegalce Jacquese Dioufa. Světové ceny potravin podle klíče, který k jejich sledování používá FAO, vystoupily na maximum loni v únoru. Od června se ale zvolna snižují. Přispívá k tomu vyšší úroda a obavy z vývoje ekonomiky, kvůli nimž ochladl růst poptávky.~obo~ptr
Architekti dnes představí projekt novostavby v Revoluční ulici Praha 5. ledna (ČTK) - Architekti ze studia DaM dnes představí svůj projekt novostavby v Revoluční ulici. Objemnou stavbu plánuje soukromý investor, kterému patří historický dům na konci ulice. Architektonický projekt již má povolení pražských památkářů, protože ale počítá s demolicí zmíněného domu, pravděpodobně vyvolá ještě diskusi. Objekt nazvaný Novomlýnská brána by měl řešit situaci na předpolí Štefánikova mostu, kde je příjezd do Revoluční ulice z jedné strany rámován palácem Merkur od Jaroslava Fragnera, z druhé strany však ulice končí štíty domů sloužícími jako reklamní plocha. Pražské pracoviště Národního památkového ústavu s návrhem nesouhlasilo, mimo jiné kvůli demolici domu; nový objekt podle odborníků v daném místě nepřináší žádnou přidanou hodnotu, jíž by měl být starý dům obětován. Povolení stavby z hlediska památkové péče však vydává památkový odbor magistrátu.~kul~prg
Šéfkou představenstva pražského dopravního podniku je Češková Praha 2. ledna (ČTK) - Předsedkyní představenstva pražského dopravního podniku byla před Vánoci zvolena Magdalena Češková z ekonomického oddělení podniku. ČTK to dnes sdělila Aneta Řehková z tiskového oddělení podniku. Podnik před koncem roku obměnil většinu členů představenstva i dozorčí rady. Od dnešního dne se také novým bezpečnostním ředitelem stal Pavel Richter. Změny souvisí s nástupem koalice ODS a TOP 09 na pražské radnici. Češková byla šéfkou představenstva zvolena 22. prosince, tedy jen den poté, co se stala členem tohoto orgánu. Češková je po odchodu ekonomického ředitele Iva Štiky pověřena řízením ekonomického úseku. Místopředsedou představenstva je Petr Blažek, který v prosinci rezignoval na post dopravního ředitele. Představenstvo Dopravního podniku hlavního města Prahy (DPP) do začátku prosince vedl bývalý generální ředitel DPP Martin Dvořák. Ten ale rezignoval. Řadovými členy představenstva v současnosti jsou starosta Prahy 8 Jiří Janků (ODS), dopravní odborník Petr Vychodil a dopravní ředitel Jaroslav Stůj, který je po odchodu Dvořáka pověřen řízením pražského dopravního podniku. Svého předsedu před Vánoci vyměnila i dozorčí rada DPP. Miloslava Ludvíka z ČSSD nahradila Zdena Javornická z magistrátního odboru rozpočtu. Na místopředsednických postech zůstal poslanec a starosta Prahy 13 David Vodrážka (ODS) a zástupce zaměstnanců Jiří Čada. Řadovými členy dozorčí rady jsou v současnosti podle  Personální změny v DPP jsou součástí změn, které nastaly po vzniku nové pražské koalice ODS a TOP 09 na konci listopadu. Nové vedení města z dozorčí rady odvolalo členy spojené s minulou koalicí ODS a ČSSD. Obměnil se i management firmy. Na pozici bezpečnostního ředitele je od dnešního dne Pavel Richter. Podrobnosti o jeho předchozí kariéře dopravní podnik nesdělil. Řehková pouze řekla, že v dopravním podniku Richter dosud nepracoval. S náměstkem primátora Pavlem Richtrem (TOP 09) jde o shodu jmen, dodala. Ve funkci nahradil Antonína Fedorka, který skončil před Vánoci. Ve funkci v prosinci skončil také generální ředitel podniku Dvořák, jeho zastupováním byl pověřen Stůj. K 2. prosinci rezignoval na pozici dopravního ředitele Petr Blažek, řízením dopravního úseku byl poté pověřen Ladislav Urbánek. Skončil také ekonomický ředitel Ivo Štika, místo něj byla pověřena Češková. DPP je největší městskou firmou, ročně dostává z rozpočtu hlavního města více než deset miliard korun.~dpr~pol~pod~efm~prg
Avízo, 6.1.: Tradiční tříkrálový košt na zlínském zámku. Letos... Zlín - 18:00 Tradiční tříkrálový košt pálenek na zlínském zámku. Letos poslední ve starých prostorách muzea. Místo: Muzeum jihovýchodní Moravy, zámek, ul. Soudní Pramen: Blanka Kovandová, tel.~den~kul~spl~mag
Indexy burz v Evropě, 2.~bur
Ford: Celosvětový prodej aut v příštích dvou letech poroste Dillí 4. ledna (ČTK) - Světový automobilový trh během příštích dvou let pravděpodobně poroste o pět procent ročně, a to zejména díky stoupající poptávce v Číně a Indii. Uvedl to dnes generální ředitel americké automobilky Ford Motor Alan Mulally při prezentaci nového sportovně-užitkového vozu EcoSport v Indii. "Očekává se, že světový automobilový trh bude v příštích dvou letech dosahovat pětiprocentního růstu, za kterým bude stát zejména Asie a Tichomoří," řekl Mulally. "Asie a Tichomoří navzdory určitému zpomalení představují velmi dobrý trh s obrovským potenciálem. Motorem růstu na tomto trhu budou Čína a Indie," dodal. Automobilka Ford již dříve uvedla, že hodlá do roku 2020 svůj prodej v Asii zdvojnásobit, a zvýšit tak jeho podíl na svém celosvětovém prodeji na třetinu. Firma loni zvýšila prodej na indickém trhu o 15 procent na téměř 100.000 vozů. "Indický trh bude do konce desetiletí třetím největším po Spojených státech a Číně," předpověděl dnes prezident aktivit Fordu v Asii a Tichomoří Joe Hinrichs.~str~aut~obo~efm
Vychází nová biografie plná chvály o herečce Bardotové Paříž 3. ledna (ČTK) - Ve Francii vychází nová biografie někdejší filmové hvězdy Brigitte Bardotové, která svou další hereckou dráhu vyměnila za boj na ochranu zvířat. Knihu plnou obdivu k bývalé modle francouzského stříbrného plátna napsala podle agentury AFP novinářka listu Libération Marie-Dominique Lelièvrová. V biografii, která v těchto dnech vychází v nakladatelství Flammarion pod příznačným názvem Brigitte Bardot, plein la vue (Obdivovaná Brigitte Bardotová), se autorka netají, jaké uznání má pro hereččinu "životní cestu, smělost a odvahu". Lelièvrová, která již sepsala životopis například hudebníka Serge Gainsbourga nebo módního návrháře Yvese Saint Laurenta, považuje ve srovnání s nimi život Bardotové za mnohem komplikovanější. Idol, který "vznikl ze závisti ostatních" a který byl v zemi v 60. letech minulého století největším sexuálním symbolem, představila novinářka především jako nezávislou ženu, bojovnici proti útlaku a mluvčí jedné generace. Podle autorky se Bardotová stala příliš brzy obětí vlastní závratné slávy, která ji vedla k uzavření do sebe a až k nadčasovému odloučení od okolní společnosti. Nadále se drží rčení "co na srdci, to na jazyku" a nikomu nemusí skládat účty. "Má všechny nedostatky i klady Francouzů," říká dále novinářka, podle níž si Bardotová vybudovala dostatečný vliv na vývoj mravů a změny příslušných zákonů. Autorka knihy se ale podle AFP jen okrajově zabývá například odsouzením Bardotové za podněcování k rasové nenávisti za útoky proti muslimské komunitě zejména v souvislosti s podřezáváním jehňat během jejich největšího svátku íd al-adhá, neboli svátku oběti. Muslimy označila za hrdlořezy. "Bardotová je královna. Můžete ji opustit, ale nikdy zbavit trůnu," uzavírá novinářka.~kul~mag
Zloděj způsobil osmi lidem na Zlínsku škodu téměř za milion korun Zlín 4. ledna (ČTK) - Pětadvacetiletý muž ze Zlína údajně připravil během dvou týdnů osm lidí ze Zlínska téměř o milion korun. Většinu škody přitom nezpůsobil odcizením peněz nebo věcí, ale poškozením dveří nebo vykradených mléčných automatů. Mladík byl přitom teprve loni v srpnu podmíněně propuštěn z vězení, kde si odpykával trest za jiné krádeže. Nyní mu hrozí až osm let vězení, řekla dnes ČTK zlínská policejní mluvčí Jana Bartíková. Mezi poškozenými jsou majitelé sklepů, bytů, domů, mléčných automatů, trafikant i lékaři. Muž vzal podle policie z rodinných domů například peníze, šperky a počítače, ze sklepů bral kola, zimní boty nebo slivovici. "V ordinaci jedné zlínské lékařce ukradl notebook v hodnotě 4000 korun. Škoda, která vznikla poškozením, však byla v mnoha případech vyšší," uvedla Bartíková. Například u lékařky pachatel poškodil speciální dveře k rentgenu, jejichž cena je vyšší než 25.000 Kč. Největší škodu zloděj údajně způsobil majitelům tří mléčných automatů ve Zlíně a Otrokovicích. "Z těch vytáhl pár desítek, maximálně stovek korun, ale přitom stroje rozbil tak, že jsou téměř nepoužitelné. Majitelé za opravu zaplatí asi 700.000 Kč," doplnila policejní mluvčí. Celková škoda dosáhla zhruba 935.000 korun. Mladík opět skončil v cele, k případům se však nepřiznává. "Daktyloskopické stopy, stopy DNA i výpovědi svědků jsou však proti němu," uzavřela Bartíková.~zak
Muže se dvěma zákazy řízení zadrželi zfetovaného v kradeném autě Praha 3. ledna (ČTK) - Muže se dvěma zákazy řízení zadrželi dnes ráno policisté v Praze na Jižní spojce zfetovaného za volantem, a navíc v kradeném autě. Hrozí mu proto obvinění z několika trestných činů. Na policejním webu to uvedl mluvčí pražské policie Tomáš Hulan. "Policisté pohotovostní motorizované jednotky projížděli Jižní spojkou ve směru na Černý Most a přitom si všimli Škody Forman, jedoucí před nimi. Když ji prověřili v počítači, zjistili, že se jedná o vozidlo, které jeho oprávněný majitel postrádá od druhého ledna," sdělil mluvčí. Auto proto okamžitě zastavili. Totožnost řidiče prověřili v evidencích a přišli tak na to, že devětadvacetiletý muž má vysloveny hned dva zákazy řízení motorového vozidla. Protože se muž choval velmi podezřele, otestovali jej i na přítomnost drog. Zkouška potvrdila, že byl pod vlivem amfetaminu a opia. Řidič proto skončil na policejní služebně pro podezření z trestných činů ohrožení pod vlivem návykové látky a maření výkonu úředního rozhodnutí.~zak~dpr~sop~prg
Hlavní hvězdou týdne v NHL je nejlepší střelec Stamkos New York 2. ledna (ČTK) - Hlavní hvězdou minulého týdne v NHL byl vyhlášen útočník Tampy Bay Steven Stamkos, který je s 26 góly nejlepším střelcem soutěže. V hodnoceném období dal ve třech zápasech dohromady šest branek a pomohl svému týmu ke třem vítězstvím. Druhou hvězdou týdne se stal další útočník Alexandr Ovečkin z Washingtonu a jako třetí byl oceněn losangeleský brankář Jonathan Quick. Ovečkin stejně jako Stamkos nasbíral v posledních třech zápasech šest bodů, z toho čtyři za branky. Dvakrát se trefil proti Buffalu i Columbusu. Quick vychytal Los Angeles v minulém týdnu tři výhry. Ve středu zastavil všech 38 střel hokejistů Chicaga a udržel páté čisté konto v sezoně, což ho řadí na první místo v lize.~spo
U první tuzemské emise státních dluhopisů stoupl výnos o pětinu Praha 4. ledna (ČTK) - Výnos první letošní emise státních dluhopisů stoupl o 22 procent v porovnání se srovnatelnou emisí z října loňského roku. Průměrný výnos osmimiliardové emise dluhopisů s dvouletou splatností stoupl na 1,954 procenta, zatímco 26. října loni to bylo 1,599 procenta. Vyplývá to z informací na stránkách ČNB a serveru Patria.cz. Naopak výnosy z emisí portugalských a německých dluhopisů dnes klesly. Portugalsko prodalo krátkodobé pokladniční poukázky v objemu jedné miliardy eur (asi 25,7 miliardy Kč) s průměrným úrokem 4,35 procenta, což je pokles proti úroku 4,87 procenta v prosincové aukci. Německo pak dnes na trhu umístilo papíry se splatností deset let, za které získalo 4,06 miliardy eur (asi 104,2 miliardy Kč). Průměrný výnos klesl na 1,93 procenta, zatímco v minulé srovnatelné aukci loni v listopadu výnos činil 1,98 procenta. V lednu hodlá ministerstvo financí celkově na trhu prodat dluhopisy až za 17 miliard korun, a to se splatností v letech 2014 a 2017. V lednu chce také investorům nabídnout pokladniční poukázky za 16 miliard korun. Za celý rok si MF ČR chce půjčit 243,4 miliardy Kč.~mak~fin
K debatě o církevních restitucích se koalice sejde v pondělí Praha 5. ledna (ČTK) - Koaliční schůzka k církevním restitucím se uskuteční v pondělí odpoledne. ČTK to dnes sdělila místopředsedkyně vlády Karolína Peake (VV). Zástupci koaličních stran budou jednat o požadavku Věcí veřejných, které by rády odložily výplatu finančních kompenzací církvím o rok nebo na dobu ekonomického růstu. Kabinet o restitucích jednal ve středu, kvůli VV však bod přerušil. Vláda bude v debatě pokračovat opět příští týden. Věcem veřejným, které se snaží profilovat jako "sociální pojistka" vlády, se nelíbí, že by stát měl církvím vyplácet finanční kompenzace v době, kdy se potýká kvůli ekonomické recesi s rozpočtovými škrty. Premiér Petr Nečas (ODS) na středeční tiskové konferenci po jednání vlády připomněl, že restituce jsou dohodou koalice se 17 církvemi a jejich parametry už byly na koaliční úrovni odsouhlaseny. Podle předsedy Ekumenické rady církví Joela Rumla by odsun začátku vyplácení finančních náhrad pravděpodobně vyžadoval nové jednání, jako každá změna již dohodnutých podmínek. VV požadují odklad finanční části restitucí na rok 2014, návrh zatím počítá s jejich začátkem od 1. ledna 2013. Podle Peake je druhou možností zahájit finanční výplaty v ekonomicky příznivější době. Premiér Nečas označil ve středu návrhy nejmenší vládní strany za "ne zcela přesvědčivé" a vedené snahou odsunout především finanční platby.  Místopředsedkyně VV poprosila církve, kterých se finanční odškodnění týká, o pochopení a zároveň o společnou schůzku nad návrhem. Podle informací ČTK se má setkání mezi VV a církvemi uskutečnit dnes. Předseda ekumenické rady Ruml uvedl, že pokud o případném odkladu nebude stát s církvemi jednat, mohlo by jít o "diktát státu". Podle mluvčí České biskupské konference Moniky Vývodové církve počkají na výsledek pondělní koaliční schůzky. Podle dosavadní dohody koalice s církvemi bude částka, kterou stát vyplatí, 59 miliard korun. V úvahu má být brána inflace. Celkově by se tak mohla vyšplhat na 78,9 miliardy až 96,24 miliardy korun. Církve také mají dostat zpět 56 procent majetku, o který přišly za minulého režimu. Vyplácení peněz by mělo být rozloženo do 30 let. Cílem majetkového vyrovnání je i ukončení státního financování církví. Přechodné období před odstřihnutím financování církví od státního rozpočtu by podle dohodnutých předpokladů mělo začít v roce 2013 a trvat 17 let.~for~pol~pod
Tábor bojuje o MS cyklokrosařů 2015 s nizozemským Hoogerheide Praha 3. ledna (ČTK) - Tábor touží opět uspořádat mistrovství světa v cyklokrosu. Na předloňský šampionát, na němž poprvé kraloval Zdeněk Štybar, chtějí na jihu Čech navázat vrcholem sezony v roce 2015. Rozhodnout o pořadateli by se mělo koncem ledna během šampionátu v belgickém Koksijde. "Pro rok 2015 máme dva uchazeče o šampionát, kromě Tábora je to i Hoogerheide," řekla na dnešní tiskové konferenci v Praze zástupkyně Mezinárodní cyklistické unie (UCI) Melanie Laveauová. Obě pořadatelská města jsou v podobné startovní pozici. Zatímco Tábor by se dočkal znovu po pěti letech, v Hoogerheide se jelo v roce 2009. "V této fázi nemáme žádného jasného favorita. Obě města v letech 2009 a 2010 prokázala, jak skvěle se dokážou organizace šampionátu zhostit a jaké mají s organizací podobného podniku zkušenosti. Rozhodne se opravdu až při mistrovství světa v Koksijde," uvedla Laveauová. Při vzpomínkách na MS 2010 v Táboře měla pouze slova chvály. "Měli jsme z toho samé dobré poznatky. Organizace byla velmi dobrá a panovala i skvělá atmosféra, o kterou se postarali fanoušci. Přestože byla velká zima, vše bylo fajn a v přátelském duchu," ocenila Laveauová. "Jestliže se šampionát tady podaří zorganizovat, bude to pouze potvrzením toho, že český cyklokros skutečně patří mezi světovou špičku a že současní organizátoři a funkcionáři českého cyklokrosu požívají nejen tuzemské, ale i mezinárodní důvěry," podotkl český viceprezident UCI Vladimír Holeček.~spo
Do Státní opery Praha se na konci ledna vrátí sbor Chanticleer Praha 4. ledna (ČTK) - Potřetí se do Prahy vrátí americký mužský pěvecký sbor Chanticleer, tentokrát s programem nazvaným Příběh lásky. Koncert, který je součástí evropského turné, se 26. ledna uskuteční ve Státní opeře Praha. V této sezoně bude mít Chanticleer více než stovku vystoupení v 21 amerických státech a ve 12 dalších zemích. ČTK o tom dnes za pořadatele informoval Bedřich Plecháč. Pražské publikum se může těšit na ranou francouzskou i romantickou hudbu, soudobou tvorbu, jazz, populární americkou hudbu, spirituály a gospely. S tímto repertoárem si dvanáctičlenný soubor, jehož mužské hlasy pokrývají škálu od vysokého sopránu po bas, vytvořil světové renomé. Chanticleer pochází ze San Francisca a byl pojmenován po "kohoutkovi znělého hlasu" z Canterburských povídek od Geoffreye Chaucera. Sbor založil v roce 1978 tenorista Louis Botto, který se souborem zpíval do počátku 90. let. V Praze vystoupil s úspěchem poprvé v únoru 2008. Těleso je také držitelem hudebních cen Grammy, a to za nahrávky Lamentations and Praises od britského skladatele Johna Tavenera, kterou vydal ve světové premiéře v roce 2002, a Colors of Love. Oceněna byla i jeho dlouhotrvající dramaturgická orientace na soudobou hudbu. V roce 2007 se jako vůbec první vokální soubor stal nositelem prestižní ceny Soubor roku 2008, již uděluje hudební časopis Musical America.~kul
Soud vrátil kauzu bývalých manažerů Finnexu k došetření Praha 4. ledna (ČTK) - Pražský městský soud vrátil k došetření případ tří bývalých vrcholných představitelů společnosti Finnex Group, kteří údajně při obchodech s cennými papíry podvedli přes 3000 klientů. Způsobili jim prý škodu zhruba 150 milionů korun. ČTK to dnes řekla mluvčí soudu Martina Lhotáková. Státní zástupce poslal kauzu k soudu na počátku listopadu. Bývalé manažery obžaloval z podvodů s trestní sazbou až do deseti let vězení. "Městský soud v Praze rozhodl o vrácení věci k došetření státnímu zástupci, neboť shledal zásadní pochybení policie i státního zastupitelství, kdy v usnesení o zahájení trestního stíhání nejsou dostatečně specifikovány konkrétní skutky, pro které jsou obvinění stíháni," uvedla mluvčí. Policie a žalobci viní muže z podvodu v souvislosti s prodejem bonitních akcií klientů Investičního projektu pro drobné akcionáře. "Za utržené peníze nakoupily bezcenné a veřejně neobchodovatelné akcie," uvedla v listopadu žalobkyně. Podle dřívějšího vyjádření protikorupční policie svěřili klienti v letech 1997 až 1998 obchodníkům peníze a akcie získané zejména v rámci kupónové privatizace. Finnex klientům nejprve spravoval cenné papíry obchodované na pražské burze. Podle dřívějšího vyjádření likvidátora Bohuslava Nováka měly tyto akcie na konci roku 2000 tržní hodnotu 148,4 milionu korun. Firma však cenné papíry prodala a výměnou za ně pořídila akcie neobchodovatelných a neznámých společností Evropský průmyslový holding (EPH) a Pražský fond pozemků. Podle policie byly tyto tituly silně nadhodnoceny. Podle dříve vypracovaného znaleckého posudku pro likvidátora nebyly kryty žádným kapitálem. Bývalí zákazníci zkrachovaného obchodníka s cennými papíry Finnex a akcionáři EPH se později obrátili na ministerstvo spravedlnosti s žádostí o náhradu škody za nesprávný úřední postup. K červnu 2008 vyčíslili škodu na 656 milionů korun, vycházeli z teoretického možného zhodnocení původních prostředků investovaných do akcií obchodovaných na pražské burze od ledna 2001. Podle Nováka neměly založení společnosti EPH úřady povolit. V roce 2009 však ministerstvo spravedlnosti žádost odmítlo. Na případu pracovala od roku 2009 plzeňská expozitura protikorupční policie. Spisový materiál má přes 120.000 stran.~zak~bur~efm
Policie obvinila dva muže, prý vyráběli a prodávali pervitin Jindřichův Hradec 4. ledna (ČTK) - Policisté stíhají čtyřiadvacetiletého a sedmatřicetiletého muže z Jindřichohradecka, které podezírají z výroby a distribuce pervitinu. Drogu pak nejméně v 547 případech prodali nebo poskytli jiným osobám, řekla dnes ČTK policejní mluvčí Hana Millerová. Kriminalisté oba muže obvinili z nedovolené výroby a jiného nakládání s omamnými a psychotropními látkami a jedy. Drogu prý vyráběli od října 2005 do září 2011. Obvinění jsou stíháni vazebně, uvedla Millerová.~zak~sop
Výsledky tréninku na sjezd SP žen v Bad Kleinkirchheimu Trénink na sobotní sjezd SP žen v Bad Kleinkirchheimu (Rakousko): 1. Fenningerová (Rak.) 1:51,27, 2. Ruizová (Šp.) -0,09, 3. Sejerstedová (Nor.) -0,19, ...59. Křížová (ČR) -7,73.~spo
NATO usiluje o znovu otevření tras pro zásoby do Afghánistánu Kábul 2. ledna (ČTK) - Velení mezinárodních sil v Afghánistánu (ISAF) usiluje o co nejrychlejší obnovení dodávek zásob pro jednotky Severoatlantické aliance v této zemi přes Pákistán. Před více než měsícem zablokoval Pákistán průchozí trasy kvůli usmrcení svých vojáků spojeneckými letouny a zásoby se každým dnem stále více hromadí v jihopákistánském přístavu Karáčí, upozornila dnes agentura AFP. Do Karáčí putuje na lodích více než třetina zásob pro ISAF a pak jsou překládány pro dopravu po silnicích až do sousední země. Je v zájmu mezinárodního společenství v Afghánistánu, "aby se vztahy s Pákistánem normalizovaly" a "komunikační trasy byly znovu otevřeny co nejrychleji", uvedl mluvčí ISAF generál Carsten Jacobson. "Situace má negativní dopad na ekonomiku Pákistánu i Afghánistánu," jelikož ovlivňuje hlavně platy a práci lidí v sektoru dopravy obou zemí, zdůraznil mluvčí. Snažil se uklidnit obavy Afghánistánu, že uzavření cest a snížení dodávek negativně ovlivní i příjmy afghánských obchodníků. Navíc se již začaly zvyšovat ceny především základních komodit jako rýže, cukru a dalších potravin. "Zásoby NATO jsou více než dostatečné. Začneme je co nejrychleji obnovovat náhradními cestami," vysvětlil. V Karáčí uvízly tisíce vozidel a kontejnerů se zásobami pro ISAF; podle místních činitelů jde o téměř 3700 vojenských vozidel a přes 1700 kontejnerů. V přístavu zůstala také tisícovka cisternových kamionů s pohonnými hmotami. Zatím poslední zásilka zásob dorazila do jihopákistánského přístavu v sobotu. Incident z konce listopadu, kdy vrtulníky ISAF omylem připravily o život 24 pákistánských vojáků, výrazně zhoršil už tak napjaté vztahy mezi USA a Pákistánem. Islámábád je soustavným terčem obvinění, že proti teroristům a povstaleckým ozbrojencům nebojuje a naopak je tajně podporuje. Podle výsledků vyšetřování NATO odpovědnost za incident nesou jak spojenecké síly, tak pákistánská armáda. Islámábád samozřejmě vinu popírá, od Američanů požaduje omluvu a tvrdí, že síly ISAF cíleně útočí na jeho vojáky.~pol
Ceny ropy Upozorňujeme odběratele, že kvůli dnešním svátkům v řadě zemí nevydáme zprávu o vývoji cen na světovém ropném trhu.~bur~ene~sur~buk~che
Americké úřady po střelbě uzavřely národní park Mount Rainier Seattle (USA) 2. ledna (ČTK) - Americké úřady uzavřely národní park Mount Rainier o rozloze asi 950 kilometrů čtverečních, který se nachází na severozápadě země, poté co zde byla v neděli zastřelena jedna ze strážkyň rezervace. Asi 150 policistů podle agentury AP pátrá s pomocí letadla s termovizí v zasněženém hornatém parku po válečném veteránovi z Iráku, který je z vraždy podezřelý. Čtyřiatřicetiletá matka dvou malých dětí Margaret Andersonová přišla o život, když se spolu s kolegou pokusila zastavit vozidlo čtyřiadvacetiletého Benjamina Coltona Barnese. Po něm bylo vyhlášeno pátrání v souvislosti s nedělní střelbou, která si v obci Skyway severně od Seattlu vyžádala čtyři zraněné. Park ve státě Washington, ve kterém se v neděli nacházela řada výletníků, byl okamžitě po tragické události uzavřen. Asi 125 návštěvníků muselo přes noc zůstat v návštěvnickém středisku, teprve nad ránem je strážci parku převezli mimo rezervaci. "Bylo bezpečnější provést evakuaci pod rouškou tmy než ve dne," řekl mluvčí parku Ed Troyer. Policie zatím nalezla pouze Barnesovo auto, ve kterém byly zbraně a neprůstřelná vesta. Pátrání po muži pokračuje a policisté vycházejí z předpokladu, že se válečný veterán ukryl někde v parku. Policie také upozornila, že hledaný muž má zkušenosti s přežitím v obtížných podmínkách a že podle dosavadního pátrání je zřejmé, že se za sebou snaží zametat stopy a snaží se pohybovat v blízkosti potoků, kde není sníh. Podle vyšetřovatelů trpí Barnes, který byl v Iráku nasazen v letech 2007 až 2008, posttraumatickou stresovou poruchou. V minulosti se u něj objevovaly nezvladatelné výbuchy vzteku střídané s depresemi a s úvahami o sebevraždě. Podle policie Barnes doma měl poměrně rozsáhlý arzenál ručních zbraní. Správa parku dnes uvedla, že vstup do rezervace s nabitou zbraní je legální. Americký Kongres totiž loni zrušil příslušný zákaz.~zak~ekl
V Uničově otevřeli novou školku, poptávka byla uspokojena Uničov (Olomoucko) 3. ledna (ČTK) - V Uničově na Olomoucku funguje ode dneška nové pracoviště mateřské školy pro 36 dětí. K přebudování někdejší družiny ZŠ Haškova na zařízení pro předškoláky město přistoupilo proto, že dosavadní kapacita zájmu rodičů nestačila. Nyní může radnice uspokojit všechny zájemce, řekl dnes ČTK mluvčí radnice Marek Juráň. "Do nového pracoviště školky byly v naprosté většině zapsány nové děti, pouze asi pět jich přešlo z jiných detašovaných pracovišť uničovské mateřinky. Vesměs proto, že ZŠ Haškova navštěvují jejich starší sourozenci. Na uvolněná místa v jiných pracovištích jsme přijali další děti," uvedl Juráň. Oddělení mateřinky v budově ZŠ Haškova je šestým detašovaným pracovištěm Mateřské školy Uničov. Jeho vybudování stálo zhruba 800.000 korun. Kolem 200.000 korun si vyžádaly stavební úpravy, zbývající peníze byly potřebné na nové vybavení. Naposledy se kapacita mateřské školy v Uničově navýšila začátkem loňského roku, kdy bylo otevřeno nové pracoviště v budově ZŠ U Stadionu pro 44 dětí. Všech šest detašovaných pracovišť Mateřské školy Uničov nyní navštěvuje 392 dětí. Nedostatek míst v mateřských školách musejí řešit i další města v Olomouckém kraji. Například olomoucký magistrát letos plánuje navýšit kapacitu tří mateřských škol o 108 míst. Od zápisu do školek odešlo s nepořízenou přes 450 dětí. Některé našly místo ve školkách jiných subjektů nebo obsadily uvolněná místa v městských mateřských školách.~pol~pod~sko
Náledí, sníh a vítr zkomplikovaly v Pardubickém kraji dopravu Pardubice 5. ledna (ČTK) - Provoz na silnicích v Pardubickém kraji dnes komplikovalo náledí, sníh a silný vítr. Hasiči museli například ráno u Orliček na Orlickoústecko vyprošťovat autobus bez cestujících, který sjel zčásti ze silnice, bránil provozu a hrozil pádem do potoka, informovala ČTK mluvčí krajského hasičského sboru Vendula Horáková. Podobné události se staly i na dalších místech regionu. Prázdný linkový autobus skončil opřený o sloupek u silnice ve Študlově na Svitavsku. Hasiči jej vyprostili pomocí navijáku. Kolem 9:00 vyjeli hasiči na silnici z Hlinska směrem na Ždírec, kde uvízly na zledovatělé komunikaci tři kamiony a blokovaly dopravu. Postupně je vytáhli i s pomocí cestářského traktoru a silnice zprůjezdnili. Hasiči z Poličky vyjížděli po 10:00 do Lezníku, kde skončil osobní automobil v příkopu, nehoda se obešla bez zranění. Před polednem museli hasiči ze stanice Vysoké Mýto odstranit u Džbánova spadlý strom, který zatarasil vozovku. Další kmen částečně zasahoval do silnice v Licibořicích na Chrudimsku.~met~dpr
Koudelka s Hlavou jsou po 1. kole v Innsbrucku na osmém místě Innsbruck (Rakousko) 4. ledna (ČTK) - Do druhého kola třetího závodu Turné čtyř můstků v Innsbrucku postoupili tři čeští skokani. Roman Koudelka s Lukášem Hlavou se dělí o osmé místo, Jakubu Jandovi patří 14. příčka. Neuspěl pouze Jan Matura, který obsadil 37. pozici. Šestý muž průběžného pořadí Turné Koudelka předvedl skok dlouhý 123,5 m a porazil domácího Lukase Müllera. O osmé místo se podělil s Hlavou, který díky 126 metrům porazil Fina Janneho Happonena. V čele závodu je Polák Kamil Stoch, který skočil 132,5 m. Vítěz obou předchozích závodů Turné Rakušan Gregor Schlierenzauer je o 6,1 bodu druhý.~spo
Hokejista Plekanec se na tréninku Montrealu popral se spoluhráčem Montreal 2. ledna (ČTK) - Český hokejista Tomáš Plekanec z Montrealu se na dnešním tréninku kanadského klubu popral se spoluhráčem. Podle serveru tsn.ca se devětadvacetiletý útočník do křížku s obráncem P. K. Subbanem. Plekanec se s dvaadvacetiletým bekem popral při nacvičování situací jeden na jednoho. Oba odhodili rukavice a než je odtrhli spoluhráči v čele s obráncem Joshem Gorgesem, vyměnili si několik ran. Plekanec ani Subban neutrpěli při potyčce žádná zranění a posléze trénink dokončili. Montreal, kde působí také český obránce Tomáš Kaberle, neprožívá v NHL momentálně dobré období. Canadiens v posledních osmi zápasech jen jednou vyhráli. Plekanec je v dosavadním průběhu sezony s 29 body za osm branek a 21 přihrávek nejlepším hráčem klubu.~spo
Na Pardubicku zahynul muž pod vysokozdvižným vozíkem Pardubice 4. ledna (ČTK) - Ve Starých Čívicích se dnes po poledni převrátil vysokozdvižný vozík a spadl na svého řidiče. Muž svým zraněním na místě podlehl, informovala ČTK mluvčí hasičů Vendula Horáková. "Muž při manipulaci s nákladem na vysokozdvižném vozíku nalomil podpěrný sloup střechy. Hasiči museli zajistit a vypodložit střechu tak, aby nedošlo ke zřícení. Muž na následky zranění, které utrpěl, když na něho spadl vysokozdvižný vozík, na místě zemřel," uvedla Horáková. Neštěstí se stalo ve stavebninách půl hodiny po poledni. Ihned po nehodě zaměstnanci obchodu muže zpod vozíku vyprostili. Záchranáři, kteří na místo přijeli, muže resuscitovali, ale marně. Nehodu bude vyšetřovat policie.~zak~odb
Vnitro vládě předloží aktualizovanou koncepci integrace cizinců Praha 3. ledna (ČTK) - Podpora rozvoje regionálních Center na podporu integrace cizinců nebo posílení jejich informovanosti patří mezi stěžejní body, které chce ministerstvo vnitra prosazovat při budoucím začleňování cizinců do společnosti. Vyplývá to z návrhu aktualizované koncepce integrace cizinců, kterou vnitro jako koordinátor v této oblasti vypracovalo, a ve středu ji přeloží vládě. ČTK o tom informovala mluvčí ministerstva Petra Schneiderová. "Zvláštní pozornost při realizaci integračních opatření je věnována cizincům ve zranitelném postavení - zejména ženám a imigrantům 2. generace," uvedla mluvčí. Podle ní je však také nutné včas předcházet některým negativním tendencím, které se projevují ve vztahu majoritní společnosti k cizincům, ačkoliv počet příchozích cizinců do ČR stagnuje. Cílem integračních aktivit má být zejména předcházení vzniku sociálního napětí nebo vyloučení cizinců, ale také dosažení toho, aby cizinci zvládli sami adekvátně reagovat na změny ve společnosti.~for~pol~pod
Avízo, 11.1.: Začíná výstava Přírůstky do sbírek, potrvá do 2.... Kamenice nad Lipou (Pelhřimovsko) - 17:00 Začíná výstava Přírůstky do sbírek, potrvá do 2. března. Místo: Městské muzeum Pramen: Městské muzeum, tel.~den~kul
Orkán Andrea, který dnes udeřil na Německo, si vyžádal první oběť Berlín 5. ledna (ČTK) - Orkán Andrea, který dnes udeřil na Německo, si vyžádal první oběť. Silný vítr a déšť u bavorské obce Strullendorf zapříčinily podle serveru Welt Online dopravní nehodu, při níž zemřela žena a jedna další osoba utrpěla zranění. Orkán, který podle meteorologů dosahoval rychlosti až 170 kilometrů v hodině, komplikoval situaci i na dalších místech Německa. Nedaleko Münsteru v Severním Porýní-Vestfálsku narazil při rychlosti 70 kilometrů v hodině regionální vlak do spadlého stromu a vykolejil. Nikdo z cestujících se při nehodě vážně nezranil, doprava na trati kvůli ní ale byla přerušena. Škody na vlaku a trati činí asi 100.000 eur (2,6 milionu korun). Spadlý strom poškodil také vlak na trati mezi bavorským Geltendorfem a Augsburgem. V Řezně silný vichr připravil o střechu jednu z prodejen nábytku. Nikdo přitom nebyl zraněn, ale policie musela kvůli poletujícím částem plechové střechy uzavřít dálnici A3 v obou směrech mezi Norimberkem a Pasovem. Ve Frankfurtu nad Mohanem úřady kvůli obavám z padajících větví a stromů zrušily všechny dnešní pohřby. Hřbitovy uzavřelo město Bad Homburg. Do horských oblastí Německa má Andrea přinést i několik desítek centimetrů sněhu. Úřady proto v některých regionech zvýšily varování před lavinami na třetí z pěti stupňů. Stejný stupeň varování platí také v rakouských spolkových zemích Vorarlbersko, Tyrolsko, Salcbursko a Štýrsko. V některých horských místech dosáhl stupeň varování dokonce čtyřky.~met
Vysočina letos chystá kulturní program, který osloví i Rakušany Jihlava 3. ledna (ČTK) - Kraj Vysočina chystá pro letošek kulturní program, který by mohl oslovit i Rakušany. Výstava Zamlčená moderna/Iluze a sny v jihlavské Oblastní galerii Vysočiny představí kolem 150 děl špičkových autorů středoevropské tvorby z přelomu 19. a 20. století. Na sklonku léta bude mimo jiné v premiéře představen dokument o brtnickém rodáku Josefu Hoffmannovi, který se řadí mezi nejvýznamnější světové architekty a designéry první poloviny 20. století. "Nechali jsme se inspirovat Dolnorakouskou zemskou výstavou," řekl dnes novinářům hejtman Jiří Běhounek. Dolní Rakousy patří mezi partnerské regiony Vysočiny. Nový projekt dostal název Vysočina fandí kultuře, kraj na něj ze svého rozpočtu uvolní přes dva miliony korun. Další akce by se měly uskutečnit s pomocí evropských dotací. Výstava Zamlčená moderna/Iluze a sny v jihlavské galerii vznikne díky spolupráci se soukromým sběratelem. Otevřena bude od poloviny dubna do začátku října. "Bude zaměřena na nové vnímání avantgardy. Uvidíme absolutní špičku let 1880 až 1930," řekl ředitel galerie Aleš Seifert. Zastoupeny budou obrazy, kresby i grafika významných zástupců evropské avantgardy, jako byli Gustav Klimt, Egon Schiele a Oskar Kokoschka, ale i práce špičkových českých výtvarníků. Důležitou součástí bude umění českých Němců. "Naším cílem je reflektovat tvorbu českých Němců a židovských autorů, jejichž osudem bylo postupné vytěsňování a záměrné zamlčování jejich existence," vysvětlil ředitel. Výstavu budou doprovázet odborné přednášky a komentované prohlídky pro veřejnost, některé budou v němčině. V doprovodném programu bude folklorní léto a šest koncertů v různých městech Vysočiny, na kterých se představí i dolnorakouští interpreti. Koncem září bude otevřena retrospektivní výstava malíře a grafika Emanuela Ranného. Podle hejtmana budou v novém projektu propagovány i další už tradiční významné akce na Vysočině, mezi které patří mimo jiné Folkové prázdniny v Náměšti nad Oslavou a Mezinárodní hudební festival Petra Dvorského v Jaroměřicích nad Rokytnou.~kul~pol~pod
Ikea zákazníkům vymění vadné bezpečnostní pásy u dětských židlí Praha 5. ledna (ČTK) - Obchodní domy Ikea v Česku prodaly několik tisíc dětských vysokých židlí Antilop, ze kterých mohou děti kvůli vadným bezpečnostním pásům spadnout. Ikea proto majitelům těchto židlí bezpečnostní pás zdarma vymění. Vadné pásy mají židle Antilop od jednoho z dodavatelů vyrobené mezi roky 2006 a 2009, sdělila ČTK společnost Ikea. Firma v Česku provozuje čtyři obchodní domy s nábytkem a bytovými doplňky. "Bezpečnostní pás vysoké židle se může při použití neočekávaně otevřít, čímž vzniká nebezpečí pádu dítěte. Ikea obdržela osm hlášení o náhodném rozepnutí pásu, přičemž ve třech případech došlo při pádu dítěte ze stoličky k drobným úrazům," uvedla Ikea v tiskové zprávě. Výměna pásu se týká dětských židlí Antilop od dodavatele číslo 17389, s datem výroby 0607-0911, kde první dvojčíslí označuje rok a druhé týden. Číslo dodavatele a datum výroby je uvedeno na spodní straně sedáku. Lidé, kteří problematickou dětskou židli Antilop vlastní, mohou kontaktovat oddělení služeb zákazníkům v obchodním domě Ikea nebo zákaznickou linku Ikea 251 610 110. "Bezpečnostní pás zdarma vyměníme," uvedla společnost Ikea.~obo~zdr~efm
Prodej automobilky Bentley loni stoupl o třetinu na 7000 aut Crewe 3. ledna (ČTK) - Britský výrobce luxusních automobilů Bentley v loňském roce zvýšil prodej o 37 procent na více než 7000 vozů díky silnému růstu na všech hlavních trzích. Uvedla to dnes firma na svých internetových stránkách. Dodala, že poptávka se během loňského roku vrátila na úroveň z období před příchodem světové finanční krize. Největším trhem společnosti loni zůstaly Spojené státy, kde jí prodej stoupl téměř o třetinu na více než 2000 vozů. Druhým největším trhem automobilky se poprvé stala Čína. "Pro Bentley to byl ohromně dobrý rok. Dramatický nárůst prodeje odráží světovou sílu této značky," uvedl generální ředitel podniku Wolfgang Dürheimer. "Chceme, aby tento úspěch pokračoval," dodal. Automobilka Bentley je podobně jako česká Škoda Auto součástí německého automobilového koncernu Volkswagen. Ten je největší automobilkou v Evropě a do roku 2018 se hodlá stát největším výrobcem automobilů na světě.~str~aut~efm
Díky dotaci z unie se do Brna vrátí špičkový vědec z Německa Brno 4. ledna (ČTK) - Ústav přístrojové techniky Akademie věd ČR získal od Evropské unie dotaci 31 milionů korun na rozvoj lidských zdrojů. Díky dotaci se do Brna po 12 letech vrátí vědec Vladislav Krzyžánek, jenž se věnuje elektronové mikroskopii a v poslední době působil v Münsteru v Německu. Peníze poslouží také na vzdělávání a mezinárodní spolupráci, oznámili dnes akademici v tiskové zprávě. Na projektu ústav spolupracuje s fakultou elektrotechniky a komunikačních technologií na brněnské technice. Čerpání peněz potrvá tři roky. Kromě návratu českého vědce dotace umožní organizovat vzdělávací semináře, zvát hostující zahraniční vědce a rozvíjet spolupráci s akademickou a průmyslovou sférou. Ústav přístrojové techniky se věnuje hlavně výzkumu v oblasti magnetické rezonance, elektronové mikroskopie, využití laserů a měření a zpracování biosignálů. Loni ústav začal v Brně budovat nové laboratoře pro nanotechnologický výzkum. Projekt nazvaný Aplikační a vývojové laboratoře pokročilých mikrotechnologií a nanotechnologií (ALISI) bude stát 433 milionů korun, zhruba 85 procent částky poskytla Evropská unie. Návrat úspěšných českých vědců a příchod perspektivních zahraničních výzkumníků patří k prioritám Jihomoravského kraje. Už několik let kraj finančně přispívá univerzitám milionovými částkami na angažmá zahraničních vědců. Loni začal kraj podporovat také firmy, které pro své výzkumné programy chtějí získat experty ze zahraničí.~eur
Nadal jde do nové sezony s těžší raketou, zatím si na ni nezvykl Dauhá 2. ledna (ČTK) - Druhý tenista světového žebříčku Rafael Nadal vyměnil před novou sezonou raketu za těžší, než s jakou hrál dosud. V krátké zimní pauze podle svých slov neměl dost času na to, aby si na ni zvykl, takže očekává, že na začátku roku může mít na turnajích problémy. "Příprava nebyla ideální. Hraju s těžší raketou kvůli větší razanci, ale někdy nemám při forhendových úderech takovou jistotu jako dřív. Ale věřím, že do budoucna mi to může prospět," uvedl španělský tenista v Dauhá, kde v úterý vstoupí do sezony utkáním s Němcem Philipem Kohlschreiberem. Pro změnu rakety se rozhodl už po zářijovém US Open, ale kvůli nabitému programu neměl čas si na ni zvykat. Musel počkat až na konec sezony, kterou završil triumfem ve finále Davisova poháru s Argentinou. "Teoreticky bych potřeboval na novou raketu aspoň měsíc nebo nejméně tři týdny, ale nakonec jsem s ní trénoval jen týdnem, takže to asi nebude stačit," řekl desetinásobný grandslamový šampion. "Nedá se čekat, že všechno bude od začátku dokonalé, ale musel jsem to udělat, abych byl lepší v budoucnu. Nejde o žádný zázrak, ale k nějakému zlepšení by mi nová raketa pomoct mohla. Na začátku sezony jdu to rizika," prohlásil Nadal. Pětadvacetiletý Španěl by rád s novou raketou útočil na světovou jedničku Srba Novaka Djokoviče, který ovládl minulou sezonu, v níž Nadal vyhrál jen tři turnaje. "Všechna finále jsem s ním prohrál, ale prohrával jsem v nich jenom s ním. To je celkem pozitivní. Sedm osm měsíců jsem hrál opravdu dobře," uvedl bývalý první hráč světa.~spo
Prokurátor v Egyptě navrhl trest smrti pro exprezidenta Mubaraka Káhira 5. ledna (ČTK) - Egyptský státní zástupce dnes podle očekávání navrhl trest smrti oběšením pro bývalého prezidenta Husního Mubaraka. Informovala o tom agentura Reuters. Mubarak je obžalován ze spoluúčasti na zabití stovek demonstrantů při loňských protivládních protestech. Stejný trest státní zástupce navrhl i pro exministra vnitra Habíba Adlího a šest vysokých policejních činitelů, kteří jsou souzeni spolu s Mubarakem. "Zákon počítá s trestem smrti za úmyslnou vraždu," prohlásil jeden z prokurátorů před soudem v Káhiře. "Řešením je odplata. Každý spravedlivý soudce musí nad těmito obžalovanými vynést rozsudek smrti," řekl. Podle obžaloby citované agenturou AP byl exprezident "politicky a právně" zodpovědný za smrt více než 800 lidí při demonstracích proti režimu loni v lednu a v únoru. Hlavní prokurátor Mustafá Sulajmán při zdůvodňování navrženého trestu poukázal na to, že Mubarak neudělal nic pro to, aby zabíjení zastavil, ačkoli o něm věděl ze setkání s poradci, z televize a z hlášení zpravodajců. Bývalý ministr vnitra Adlí, který je souzen spolu s ním, prý na Mubarakův rozkaz povolil použití ostrých nábojů. "Prezident republiky nese zodpovědnost za ochranu lidu a otázka není pouze vědět, jestli dal nebo nedal rozkazy k zabíjení demonstrantů, ale také proč nezasáhl, aby zastavil násilí proti demonstrantům," řekl podle AFP Sulajmán. Mubarak byl sesazen 11. února. Zemi od té doby vládne armáda, řada Egypťanů je však nespokojena s tím, jak postupuje proces předání moci, a loni kvůli tomu opakovaně vyrazili do ulic. Obžaloba v úterý a ve středu Mubaraka označila za jednoho z iniciátorů střelby do demonstrantů a obvinila ho, že během skoro 30 let trvající vlády v zemi nastolil tyranii. Agentura DPA informovala, že proces s Mubarakem bude pokračovat v pondělí. Rozsudek nad 83letým exprezidentem a dvěma jeho syny, kteří spolu s otcem čelí obvinění z korupce, by prý měl být znám nejpozději v horizontu měsíce.~zak~pol
Německý prezident Wulff prý vyvíjel nátlak na Bild Berlín 2. ledna (ČTK) - Rozruch kolem německého prezidenta Christiana Wulffa kvůli výhodné půjčce na byt od manželky spřízněného podnikatele ani po Novém roce neutuchá. Wulff totiž v prosinci telefonicky naléhal na šéfredaktora nejčtenějšího německého deníku Bild, aby nezveřejňoval získané informace o půjčce. Hlava státu hrozila žalobou na odpovědného redaktora. Samotný Bild dnes po zprávách o nátlaku v německých médiích zveřejnil podrobnosti o souběhu událostí. Wulff 12. prosince osobně volal na mobilní telefon šéfredaktorovi Bildu Kai Diekmannovi, aby pohrozil právními kroky v případě zveřejnění informací o sporné půjčce ve výši 500.000 eur (přes 12,7 milionu korun) a aby stáhl své vyjádření, které krátce předtím poskytl na žádost listu. Diekmann byl v té době na služební cestě, a prezident jej na telefonu nezastihl. Zanechal tedy obsáhlý vzkaz v hlasové schránce. Vyjadřuje v něm rozhořčení nad tím, že se deník kauzou zabývá a pohrozil odpovědnému redaktorovi trestněprávními důsledky. Dva dny po zveřejnění prvních informací o půjčce ve vydání Bildu z 13. prosince volal prezident šéfredaktorovi znovu a omlouval se za "tón a obsah" předchozích vyjádření. Wulff, spojenec kancléřky Angely Merkelové, od poloviny prosince čelí tlaku na odstoupení ze strany německých médií a opozice. V jeho aféře jde o to, že ještě jako ministerský předseda Dolního Saska před poslanci dolnosaského zemského sněmu zatajil své vazby na vlivného podnikatele Egona Geerkense, jehož žena mu poskytla úvěr na byt za velmi výhodných podmínek. Wulff, jenž je prezidentem 18 měsíců, se před Vánoci za nepřiznanou půjčku omluvil, ale odstoupit odmítl. Kromě půjčky musel vysvětlovat své soukromé prázdninové pobyty u přátel z podnikatelských kruhů. Skandál může oslabit i pozici kancléřky Merkelové, která jej do prezidentské funkce prosadila. Předchozí prezident Horst Köhler odstoupil předloni v červnu kvůli svému kontroverznímu výroku, v němž naznačil, že by Německo mělo využít svou přítomnost v Afghánistánu k podpoře svých obchodních zájmů.~for~pol~med
EK navýšila operační program Střední Čechy o 300 milionů korun Praha 3. ledna (ČTK) - Evropská komise navýšila o 300 milionů korun prostředky regionálního operačního programu Střední Čechy. Peníze budou využity na rozvoj dopravní infrastruktury a modernizaci středních škol. ČTK to dnes sdělila Irena Dudová z úřadu regionální rady. Peníze navíc podle ní pocházejí z rozpočtu EU a z operačního programu Technická pomoc. Důvodem přesunu byla skutečnost, že tento program je jeden z nejpomaleji čerpaných v Česku. "Nárok na dodatečné prostředky z Evropské unie získaly státy, jejichž skutečný HDP se za roky 2007 až 2009 lišil od odhadů Evropské komise o více než pět procent," dodala Dudová. Po navýšení tak celková alokace pro žadatele o dotace ve Středočeském kraji činí 672,6 milionu eur (přibližně 17,3 miliardy Kč). Tato částka ovšem zahrnuje vedle příspěvku z Evropského fondu pro regionální rozvoj také spoluúčast kraje ve výši 15 procent. Od roku 2007 vzniklo ve středních Čechách celkem 500 projektů a na účty příjemců bylo proplaceno více než sedm miliard korun. Za tyto peníze byly například postaveny či modernizovány silnice a cyklostezky, mateřské, základní a střední školy nebo byly investovány do oprav náměstí a návsí desítek obcí.~pol~pod~mak~fin~eur
V moravskoslezských firmách se jedná o mzdách pro rok 2012 Ostrava 4. ledna (ČTK) - Moravskoslezské firmy vyjednávají s odbory o kolektivních smlouvách na letošní rok. V podnicích, kde kolektivní smlouvy ještě platí i pro rok 2012, se jedná jen o dodatcích upravujících zvýšení mezd, zjistila ČTK. Například těžební společnost OKD má s odbory uzavřenou tříletou kolektivní smlouvu až do konce letošního roku. Ve druhé polovině ledna tak bude pokračovat jen vyjednávání o mzdách. "Takzvaný mzdový dodatek, který platil pro rok 2011, byl prodloužen až do konce ledna 2012. Vzhledem k nejasnému ekonomickému výhledu máme připraveno několik scénářů budoucího vývoje, od optimističtějších až po pesimističtější," uvedl mluvčí OKD Vladislav Sobol. Odboráři a vedení největší české hutní filmy ArcelorMittal Ostrava už za sebou mají dvě kola vyjednávání. Předseda odborů huti Vítězslav Prak řekl, že vyjednávání má dvě části. "Ta první se týká nového zákoníku práce, který musíme do kolektivní smlouvy zapracovat, a ta je v zásadě před podpisem. Druhá část týkající se mezd je úplně v začátku," řekl Prak. Dohoda o mzdách platí do konce ledna. "Tam ten posun určitě rychlý nebude," dodal odborář. V Třineckých železárnách platí kolektivní smlouva uzavřená pro roky 2011 a 2012. "V současnosti probíhají pouze jednání o jejích dodatcích, týkající se především výše osobních nákladů a zaměstnaneckých benefitů. Věřím však, že již brzy dojde ke vzájemné dohodě," sdělil personální ředitel Třineckých železáren Ivo Žižka. Dohodu o zvýšení mezd pro letošní rok už oznámila dopravní a logistická společnost Advanced World Transport. Průměrné výdělky zaměstnanců se tam letos zvýší až o 2,8 procenta. Průměrná mzda v podniku se zhruba 1600 pracovníky byla dosud přibližně 28.000 korun.~odb
Výroba vozidel v ČR loni stoupla o desetinu na 1,186 milionu Praha 5. ledna (ČTK) - Výroba motorových vozidel v Česku loni stoupla podle předběžných údajů automobilek o 10,1 procenta na 1,186 milionu vozů. Uvedl to dnes ředitel Sdružení automobilového průmyslu Antonín Šípek. Konečné údaje sdružení zveřejní 24. ledna.~str~aut~obo
Macháček pokračuje na Rallye Dakar a čeká na výsledek protestu San Rafael (Argentina)/Praha 2. ledna (ČTK) - Český motocyklový jezdec Josef Macháček stále čeká na výsledek svého odvolání proti vyřazení z kategorie čtyřkolek na Rallye Dakar. Pětinásobný vítěz této kategorie byl pořadateli těsně před startem legendární soutěže kvůli nesplnění administrativních podmínek vyřazen z bojů o celkový triumf. V rallye pokračuje podmíněně a čeká na verdikt o svém odvolání. Podle prvních informací byl Macháček s dalšími šesti závodníky z Dakaru vyloučen pro nesplnění technických podmínek. Jejich čtyřkolky údajně nejsou sériové výroby. "V neděli jsme se ale dozvěděli, že je údajně problém v administrativě," řekl manažer KM Racing týmu Martin Pabiška ČTK. Přesnou specifikaci svého prohřešku se Macháček nedozvěděl. "Organizátoři se do toho trošku zamotávají a asi se bojí uvést oficiální paragraf, který jsme údajně porušili," uvedl Pabiška, podle nějž je trest pro Macháčka podivný i s ohledem na fakt, že bez problémů prošel administrativní i technickou přejímkou před startem rallye. "Ale pak najednou přišli, že máme problém," divil se manažer týmu. Macháček si s pomocí spolupracovníků nechává postupně do Argentiny posílat dokumenty, které by měly dokázat, že je vše v pořádku. "Jsme přesvědčeni, že máme dost pádných argumentů. Jen je problém, že nevíme, co jsme přesně porušili," řekl Pabiška, podle nějž by za trestem pro Macháčka mohly být obavy domácích jezdců z kvality jeho strojů. Český motocyklista připravil i čtyřkolky pro stejně potrestané polské závodníky. "Pepík totiž umí postavit čtyřkolku tak, aby nebylo v průběhu rallye nutné měnit motor, což Argentinci budou muset dělat. A dostanou za to penalizaci. To jsou ale pouze naše spekulace," podotkl Pabiška. Macháček pokračuje v rallye ve speciálně vytvořené podkategorii 3, v absolutní kategorii čtyřkolek ale nefiguruje. Sám se vyjádřil, že pokud nebude moct bojovat o celkové prvenství, z rallye zřejmě odstoupí. "Čekáme na oficiální vyjádření, pak řekneme, co bude dále. Jestli budeme pokračovat," dodal Pabiška.~spo
Prodej Ferrari v Česku loni stoupl o desetinu na 42 aut Praha 3. ledna (ČTK) - Nové Ferrari si loni v Česku koupilo 42 zákazníků, což je o čtyři více než v předchozím roce. Prodej Maserati stoupl o dva vozy na 23 aut. Letos chce oficiální prodejce Scuderia Praha znovu překročit hranici 40 prodaných vozů se vzpínajícím se koněm ve znaku a 20 s charakteristickým trojzubcem. Uvedl to marketingový ředitel Scuderie Jiří Rozkošný. "Podle předběžných čísel klesá procento tzv. šedých dovozů a lidé oceňují možnost přímé spolupráce s továrnou při tvorbě vozu," uvedl předseda představenstva Robert Pergl. Nejprodávanějším modelem byly loni 458 Italia a California. Letos by se podle Rozkošného nejvíce prodávaným modelem mohla stát loňská novinka 458 Spider, tedy první Spider se skládací pevnou střechou, který automobilka představila loni na autosalonu ve Frankfurtu. První exemplář Spideru dorazil do Česka na konci prosince a během týdne se objeví v pražské prodejně Ferrari. Jeho cena začíná na 4,86 milionu Kč dle aktuálního kurzu. První vozy mají dorazit k zákazníkům v příštích dnech.~str~aut~mag
V reklamě na dětské oblečení se objevil naháč, firma se omlouvá Paříž 5. ledna (ČTK) - Online  Společnost ihned stáhla reklamu ze svých webových stran a omluvila se na svém profilu na sociální síti Facebook. "La Redoute se omlouvá za fotografii publikovanou na svém webu a již podnikla kroky k jejímu odstranění. Rozhodli jsme se odstranit všechny příspěvky," uvedla společnost a vyjádřila pochopení, že mohla reklama pohoršit citlivé návštěvníky webu. Podle jejího vyjádření bude posílen kontrolní proces komunikace ve firmě, aby se situace nemohla opakovat.~mag~mix~med
Výsledky SP a Tour de Ski v běhu na lyžích v Toblachu Závody SP a Tour de Ski v běhu na lyžích - přejezd z Cortiny do Toblachu (Itálie) volnou technikou: Muži (32 km): 1. Cologna (Švýc.) 1:09:25,2, 2. Northug (Nor.) -1:15,8, 3. Legkov (Rus.) -1:16,4, 4. Kershaw (Kan.) -1:16,8, 5. Hellner (Švéd.) -1:17,2, 6. Manificat (Fr.) -1:18,3, 7. Černousov (Rus.) -2:51,4, 8. Bauer -2:51,8, 9. Harvey (Kan.) -2:52,8, 10. Vylegžanin (Rus.) -2:56,3, 11. Jakš (ČR) -3:03,9.   15:30 15 km volně ženy.~spo
Avízo, 12.1.: Hlavní líčení ve věci čtyřiačtyřicetiletého... Zlín - 08:30 Hlavní líčení ve věci čtyřiačtyřicetiletého muže, který se bude zpovídat z loňské vraždy osmapadesátileté ženy v Koryčanech na Kroměřížsku. Hrozí mu 15 až 20 let vězení nebo i výjimečný trest. Místo: Krajský soud Brno, pobočka Zlín, Dlouhé Díly 351, místnost 206 Pramen: Krajský soud Brno, pobočka Zlín, tel.~den~zak
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina B: Francie - Španělsko 2:0 Bartoliová - Medinaová 6:2, 6:4, Gasquet - Verdasco 6:2, 6:4. Smíšená čtyřhra se nehrála.   Austrálie - Čína 2:1 Gajdošová - Li Na 3:6, 2:6, Hewitt - Wu Ti 6:4, 7:5, Gajdošová, Hewitt - Li Na, Wu Ti 8:5.  Konečná tabulka:   1.	Francie	3	3	0	7:1	15:3	3	2.	Španělsko	3	2	1	4:4	9:10	2	3.	Austrálie	3	1	2	3:6	8:13	1	4.~spo
Portugalská fotbalová legenda Eusébio je opět v nemocnici Lisabon 4. ledna (ČTK) - Jedna z největších postav fotbalové historie Portugalec Eusébio je od úterka opět v nemocnici, z níž byl propuštěn na Silvestra po dvou týdnech pobytu s oboustranným zápalem plic. V oficiálním prohlášení to potvrdila lisabonská nemocnice da Luz. Důvodem opětovné hospitalizace Eusébia, který se chystá 25. ledna oslavit sedmdesátiny, mají být tentokrát silné bolesti v krku. Při jeho sobotním propuštění z kliniky přitom lékaři označili nejslavnějšího portugalského fotbalistu všech dob za uzdraveného. Držitel Zlatého míče za rok 1965, celým jménem Eusébio da Silva Ferreira, se stal portugalskou ikonou díky vynikajícím výkonům v šedesátých letech minulého století v dresu lisabonské Benfiky i reprezentace. V národním týmu Portugalska nastřílel v 63 utkáních 41 gólů.~spo
Písecká Sladovna vystavuje ilustrace temperami ředěnými žloutky Písek 4. ledna (ČTK) - Ilustrace k dětským knihám temperami ředěnými žloutky z vajíček mohou ode dneška vidět návštěvníci v písecké Sladovně. Svá díla tam vystavuje osmačtyřicetiletý malíř Tomáš Řízek, který ilustroval na padesát dětských knih, řekla ČTK ředitelka Sladovny Renata Skronská. Podle ní je Řízek jedním z mála umělců, kteří techniku ředění temper žloutky z vajíček ještě používají. "Ale díky tomu ty jeho obrázky září světlem," uvedla. Sladovna také uspořádá v následujících dnech workshopy, při nichž si děti tuto techniku ilustrování budou moct vyzkoušet. Tomáš Řízek je ilustrátor, malíř a grafik, člen Klubu ilustrátorů dětské knihy, který sdružuje špičkové české ilustrátory. S ilustrováním dětských knih Řízek začal v průběhu 90. let minulého století. Jeho tvorba je ovlivněna dlouholetým pobytem v Asii a cestováním po asijských zemích, zejména po Tchaj-wanu a Číně. Výtvarník je nositelem mnoha ocenění za knižní ilustraci pro děti. Výstava potrvá do 6. března. Skronská uvedla, že vstup na ni mají dospělí povolen pouze v doprovodu dětí. "To platí pro každého bez výjimky. Takže i náš starosta se do Sladovny chystá se svým potomkem," řekla.~kul
Venezuela zaplatí Exxonu méně než třetinu přiznaného odškodného Caracas/New York 2. ledna (ČTK) - Venezuela zaplatí americkému energetickému koncernu Exxon Mobil odškodné 255 milionů dolarů (asi pět miliard Kč), ačkoliv podle výroku mezinárodní arbitráže má podnik nárok na 908 milionů dolarů (asi 17,9 miliardy Kč). Exxon Mobil se domáhal náhrady za majetek a investice, které mu vláda prezidenta Huga Cháveze v roce 2007 znárodnila. Caracas uvedl, že od přiznané částky odečetl dluhy, která má Exxon vůči Venezuele. Latinskoamerický stát započítal například i hodnotu dluhopisů, které Exxon Mobil opětovně nabyl v jednom znárodněném projektu. Vyčíslenou částku prý Venezuela převede do 60 dnů. Částka 255 milionů dolarů představuje pouze nepatrný zlomek z více než deseti miliard dolarů, které Exxon požadoval. Výsledek sporu bude pro Cháveze patrně znamenat velký úspěch a zřejmě také vylepší pozici dalších zemí, které těží ropu a které vedou s globálními těžebními koncerny spory o znárodnění těžebních projektů. Chávezova vláda v roce 2007 znárodnila řadu projektů na těžbu ropy v deltě řeky Orinoko. Tato oblast patří k nejrozsáhlejším nalezištím ropy na světě, a je tedy velmi lukrativní. Na postup Venezuely si stěžovaly i některé další firmy, včetně například amerického koncernu ConocoPhillips. Část firem ale přistoupila na vyrovnání, které tehdy Venezuela navrhla, a sporům se tak vyhnuly. Sporem, který s Venezuelou vede Exxon Mobil, se zabývala Mezinárodní obchodní komora (ICC) se sídlem v Paříži. Ta verdikt vynesla před několika dny, obsah svých nálezů ale nezveřejňuje. Ani tento verdikt proto není možné nezávisle posoudit a prozatím je nutné spoléhat se pouze na to, co o verdiktu sdělí sami účastníci sporu. Exxon uvedl, že nález, který má více než 400 stran, ještě nestihl celý prostudovat.~ene~sur~zak~efm
Hobit a Pán prstenů vycházejí v elektronické podobě Praha 3. ledna (ČTK) - Bible fantasy literatury - Hobit a třídílný epos Pán prstenů - vychází v elektronické podobě. V den 120. výročí narození spisovatele a filologa J.R.R. Tolkiena ho vydává nakladatelství Argo. ČTK o tom dnes informovala Zdenka Křikavová z nakladatelství, které spolu s fanoušky chystá i stylové narozeninové oslavy. V Česku i po světě se Tolkien proslavil svou knižní epopejí o světě hobitů, skřítků a čarodějů už před desetiletími. K dalšímu rozšíření mezi čtenáře přispěla populární filmová trilogie Společenstvo Prstenu, Dvě věže a Návrat krále z let 2001 až 2003. "Jenom v Argu se jeho (Tolkienových) knih prodaly v celkovém součtu desetitisíce," uvedla Křikavová. Argo v současnosti vydává také další dotisk úspěšného komiksu Hobit podle Tolkienovy předlohy. Na závěr roku připravuje v Česku dosud nevydanou Legendu o Sigurdovi a Gudrún. Fanoušci Tolkienova díla připravují u příležitosti spisovatelova narození přednášky, semináře i hudební vystoupení. Každoroční setkání nazvané TolkienCon se uskuteční 13. až 15. ledna v Základní škole Grafická v Praze. "Těšit se můžete na hobití vesnické drama Bulva a Kšandička jsou mrtví, hudební pásmo Rohirové - jak je znáte i neznáte nebo třeba úvod do etologie vlků, vrrků a jejich příbuzných ve fantasy," uvedla Křikavová.~kul~pit
Mediář: Mluvčí České televize Ladislav Šticha končí ve funkci Praha 2. ledna (ČTK) - Mluvčí České televize Ladislav Šticha skončí v lednu po více než čtyřech letech ve funkci. Řekl to serveru Mediář.cz. Z veřejnoprávní televize odchází několik měsíců poté, co se jejím generálním ředitelem stal Petr Dvořák. Kdo Štichu nahradí, není zatím jasné. "K 30. lednu toho roku končím ve funkci tiskového mluvčího, ale podrobnosti oznámí ČT v tiskové zprávě," řekl serveru Šticha. Letos třiačtyřicetiletý Šticha začal za Českou televizi mluvit v listopadu 2007, za vedení Dvořákova předchůdce Jiřího Janečka. V ČT v roce 2003 začínal jako redaktor domácího zpravodajství, v roce 2000 se stal reportérem TV Nova, posléze pracoval jako mluvčí ministra obrany, pak Vojenského zpravodajství. Dvořák, který se vedení ČT ujal před třemi měsíci, si v rámci obměny manažerského týmu přivedl jako šéfku komunikace bývalou mluvčí Českých aerolinií Danielu Němcovou, napsal server. Ta má Dvořákovi vybudovat tým vnitřní i vnější komunikace. Dvořák po svém nástupu do funkce obměnil velkou část vedení České televize, někteří manažeři odešli sami. Ze čtyř stanic ČT tak z dob Janečka zůstal už jen šéf sportovní ČT4 Jiří Ponikelský, ostatní mají nové vedení.~med
Koudelka byl v Innsbrucku pátý, třetí závod Turné vyhrál Kofler Innsbruck (Rakousko) 4. ledna (ČTK) - Páté místo obsadil Roman Koudelka v třetím závodu Turné čtyř můstků v Innsbrucku a postaral se o nejlepší český výsledek v tomto ročníku miniseriálu. Vítězem se dnes stal vedoucí muž Světového poháru Rakušan Andreas Kofler před dalším domácím reprezentantem Gregorem Schlierenzauerem, jenž ovládl úvodní dva díly Turné. Další český skokan Lukáš Hlava byl desátý a Jakub Janda čtrnáctý.~spo
Nehod na železnici bylo v Libereckém kraji ubylo, mrtvých je víc Liberec 4. ledna (ČTK) - V Libereckém kraji se loni stalo na železnici méně nehod než v roce 2010. Podle statistik, které zveřejnila Drážní inspekce, jich bylo 98, o 18 méně než v roce 2010. ČTK to dnes řekl mluvčí inspekce Martin Drápal. Bilance nehod ale byla tragičtější. Loni si střety s vlakem vyžádaly v kraji deset lidských životů, meziročně o jeden víc. V celé České republice zemřelo v roce 2011 při nehodách na železnici 277 lidí. Je to nejvíce od roku 2003. Jednou z prvních loňských obětí provozu na železnici byla v regionu žena, kterou srazil začátkem února osobní vlak v České Lípě. O necelé dva týdny později zemřel starší muž, jehož srazil vlak mezi Malou Skálou a Železným Brodem na Jablonecku. O štěstí naopak může mluvit muž, nad kterým koncem dubna projel vlak v Jablonci nad Nisou. Muž ležel mezi kolejemi a vyvázl pouze se škrábanci. Po strážce auta s vlakem se loni umíralo v Zákupech na Českolipsku. Vážná nehoda se stala i u Svoru, kde v polovině letních prázdnin narazila lokomotiva do kamionu, který u silničního mostu sjel na trať. Řidič skončil s oděrkami. Jeden z mužů v lokomotivě se ale zranil. Těžká zranění loni podle čísel Drážní inspekce v Libereckém kraji při nehodách utrpěli čtyři lidé, předloni jich bylo osm. Počty lehce zraněných se téměř nezměnily. Loni jich bylo 11, předloni 12. Vážný úraz utrpěl například v polovině září osmnáctiletý mladík u Doks. Vlak jej připravil o nohu. Jedna z posledních loňských nehod se v regionu stala nedlouho před vánočními svátky. Střet auta s rychlíkem v Plavech na Jablonecku 18. prosince skončil jedním zraněním. Na přejezdech se loni v regionu stalo 11 havárií a jeden člověk při nich zahynul. Předloni Drážní inspekce na přejezdech zaznamenala 24 nehod. Tři lidi stály život. Střetů osob s vlakem se loni v kraji stalo 12, předloni devět. Loňské si vyžádaly devět lidských životů, srážky v roce 2010 o tři méně.~dpr~zak
Koudelka byl v Innsbrucku pátý, třetí závod Turné vyhrál Kofler Innsbruck 4. ledna (ČTK) - Páté místo obsadil Roman Koudelka v třetím závodu Turné čtyř můstků v Innsbrucku a postaral se o nejlepší český výsledek v tomto ročníku miniseriálu. Vítězem se dnes stal vedoucí muž Světového poháru Rakušan Andreas Kofler před dalším domácím reprezentantem Gregorem Schlierenzauerem, jenž ovládl úvodní dva díly Turné. Další český skokan Lukáš Hlava byl desátý a Jakub Janda čtrnáctý. Kofler připravil před více než 22.000 rakouských fanoušků svého kolegu z týmu Schlierenzauera o možnost vyhrát milion švýcarských franků (asi 21 milionů korun), které pořadatelé slíbili tomu skokanovi, jenž vyhraje všechny čtyři závody. Koudelka se po prvním kole dělil s Hlavou o osmé místo, a přestože si v druhém pokusu o metr pohoršil, posunul se o tři místa vzhůru. V celkovém hodnocení Turné už je na páté pozici. Hlava v závodu klesl na desáté místo za skok dlouhý 118 metrů. Janda zůstal čtrnáctý a z Čechů neuspěl pouze Jan Matura, který obsadil 37. pozici. Závěr závodu hodně ovlivnil silný vítr. Soutěž byla několikrát přerušena a nejvíc to odnesl Daiki Ito, kterého organizátoři pustili do silného větru v zádech a Japonec se po kvalitním prvním kole propadl až na 27. místo po nepovedeném pokusu 91,5 metru. Roli adepta na vítězství nezvládl vedoucí muž po prvním kole Kamil Stoch z Polska, který byl nakonec devátý.~spo
Ceny ropy prudce stouply kvůli napětí kolem Íránu New York 3. ledna (ČTK) - Ceny ropy se během prvního obchodního dne v novém roce prudce zvýšily. Vzhůru je tlačí napětí mezi západními zeměmi a Íránem, které by mohlo narušit dodávky suroviny. K růstu cen přispěly rovněž příznivé ekonomické údaje z Číny. Krátce po 15:00 SEČ se cena severomořské ropy Brent zvýšila o 3,15 dolaru na 110,53 dolaru za barel. Americká lehká ropa WTI zdražila o rovné tři dolary na 101,83 dolaru za barel, napsala agentura Reuters. Íránská armáda v pondělí v rámci námořních manévrů vyzkoušela raketu dlouhého doletu. Podle agentury IRNA se raketou typu země-moře podařilo zničit určené cíle v Perském zálivu. Šéf íránského námořnictva poté dodal, že test ukázal, že země má plně pod kontrolou Hormuzský průliv, který je důležitou trasou pro přepravu ropy. Írán již dříve pohrozil uzavřít průliv, pokud Západ zavede vůči zemi nové sankce kvůli jeho jadernému programu. Aktivita ve velkých čínských zpracovatelských firmách se v prosinci mírně zvýšila. To zmírnilo obavy z prudkého zpomalení růstu druhé největší ekonomiky světa, které by mělo negativní dopad i na poptávku po ropě. Investoři se tento týden zaměří hlavně na statistické údaje ze Spojených států. Nejdůležitější bude páteční zpráva o vývoji nezaměstnanosti za prosinec. Ropa se loni zařadila mezi komodity s nejlepším výkonem. Cena ropy Brent se zvýšila o 13 procent na rekordní průměr téměř 111 dolarů za barel. WTI zdražila o více než o osm procent. Ropu loni podpořily nepokoje v Severní Africe a na Blízkém východě, které narušily dodávky.~bur~ene~sur~buk~che
Krajská zdravotní nechá firmu vymáhat dluhy za regulační poplatky Ústí nad Labem 4. ledna (ČTK) - Krajská zdravotní (KZ), která spravuje pět největších nemocnic v Ústeckém kraji, předala nejstarší dluhy na regulačních poplatcích specializované firmě, která je má vymoci mimosoudní cestou. Od roku 2008 dluží lidé nemocnicím na poplatcích přes 15 milionů korun, informoval ČTK mluvčí Krajské zdravotní Jiří Vondra. Dlužníky podle Vondry společnost od loňského září upozorňovala, aby své dluhy z roku 2008 zaplatili do poloviny prosince. "Přesto tyto snahy nepřinesly pozitivní efekt. Naopak došlo k dalšímu navýšení pohledávek z regulačních poplatků o téměř milion korun," uvedl Vondra. Ti, kteří dlužnou částku nemocnici neuhradili, musí podle Vondry kromě dluhu hradit také úrok z prodlení a náklady vymáhání. "Úhrada dluhu včetně nákladů vymáhání a úroku z prodlení v rámci mimosoudního vymáhání je pro dlužníky stále výrazně výhodnější než soudní vymáhání, ke kterému bude Krajská zdravotní nucena přistoupit u těch, kteří přesto nezaplatí. Každý dlužník pak bude muset hradit ne pár set korun navíc, ale i několik tisíc," vysvětlil mluvčí. KZ také vyzvala všechny klienty, jejichž nedoplatky pocházejí z pozdější doby než je rok 2008, aby si ověřili, jestli společnosti na regulačních poplatcích nedluží. Poplatky nemocnice vybírají od ledna 2008, kdy začal platit nový zákon o veřejném zdravotním pojištění. Nyní se platí 30 korun za návštěvu lékaře, 90 korun za ošetření na pohotovosti, 30 korun za vystavený recept a 100 korun za jeden den pobytu v nemocnici.~zdr
Avízo, 12.1.: TK České pojišťovny k nové klientské zóně a... Praha - 10:00 TK České pojišťovny k nové klientské zóně a aplikaci pro mobilní telefony. Akreditace na e-mail: jan.marek@ceskapojistovna.cz. Místo: centrála České pojišťovny, Na Pankráci 123, Praha 4 Pramen: Jan Marek z odboru komunikace České pojišťovny, tel.~den~fin~efm
Kroměříž připravuje opravy velkého bazénu koupaliště Bajda Kroměříž 3. ledna (ČTK) - Kroměříž chystá opravy městského koupaliště Bajda. Zastupitelé na ně ve schváleném rozpočtu na tento rok uvolnili devět milionů korun. V areálu budou vyměněny rozvody zajišťující přívod a cirkulaci vody i těleso velkého bazénu. Rekonstrukce by měla být hotova do začátku letošní koupací sezony, řekla ČTK předsedkyně výboru pro regeneraci městské památkové rezervace a pro rozvoj města Blanka Šimůnková (ODS). "Koupaliště Bajda je v provozu asi 30 let. Loni se těsně před spuštěním provozu objevila havárie na rozvodech vody na několika místech. Vypadalo to, že asi budeme muset Bajdu zavřít. Nicméně závady se podařilo provizorním způsobem odstranit a celé léto se to monitorovalo," vysvětlila Šimůnková proč radnice urychlila plány na rekonstrukci areálu. Podle ní bude letos opraven velký bazén, byť by úpravy potřeboval i dětský. Radnice však nenalezla dalších několik milionů, které by byly potřeba. Dětský bazén tak čeká oprava až později. "Optimální by bylo udělat to najednou celé, ale rozpočet města to bohužel neumožňuje," řekla Šimůnková. Opravy areálu léta komplikují i nevypořádané církevní restituce. Koupaliště totiž zčásti leží na pozemcích, které patřily olomouckému arcibiskupství a nyní jsou blokovány. Město se tak podle Šimůnkové například musí na opravě rozvodů vody vedoucích přes tyto pozemky domlouvat s Úřadem pro zastupování státu ve věcech majetkových, jemuž pozemky patří. Fakt, že celý areál nepatří městu, omezuje výraznější investice do koupaliště. Radnice chystala jeho modernizaci, nakonec však jen opravila chemické hospodářství nevyhovující hygienickým požadavkům. "Městu patří těleso velkého bazénu a dětský bazén, brouzdaliště jen asi z jedné třetiny. Všechno okolo je v majetku státu," uvedla Šimůnková. Kdyby město pozemky získalo, bylo by podle ní možné doplnit areál například o skluzavky pro děti, jež by nenarušovaly ráz Podzámecké zahrady sousedící s koupalištěm.~pol~pod~spl~sta
Avízo, 11.1.: TK ke 22. ročníku festivalu slavností piva Tábor - 10:00 TK ke 22. ročníku festivalu slavností piva. Místo: Žižkovo náměstí 7, budova matriky Pramen: Lubomír Šrámek, tajemník městského úřadu, tel.~den~spl~mag~ptr~pol~pod
Soud zamítl návrh na udělení pokuty insolvenční správkyni OP Olomouc 5. ledna (ČTK) - Krajský soud v Brně zamítl žádost firmy Lignolet, jednoho z věřitelů Oděvního podniku Prostějov (OP), na udělení pokuty 50.000 Kč insolvenční správkyni OP Miloslavě Horské a členům věřitelského výboru podniku. Horská podle firmy nepostupovala správně, když využívala se souhlasem výboru služeb advokátní kanceláře Jiří Jestřáb & Richard Tomanek. Horská však ihned po pokynu soudu spolupráci s kanceláří vypověděla. Soud proto neshledal důvody pro uložení pokuty. Firma Lignolet se obrátila na soud se žádostí o udělení pokuty kvůli tomu, že Richard Tomanek v insolvenčním řízení již dříve zastupoval při projednávání žaloby pro zmatečnost největšího věřitele OP, Českou spořitelnu. Na tuto skutečnost upozornil poprvé v září druhý největší věřitel zkrachovalé textilky, firma Pyrghos Lefkos. Podle společnosti Lignolet správkyně ani členové věřitelského výboru na tuto skutečnost nereagovali. Brněnský krajský soud v kontextu se zjištěnými skutečnostmi 8. prosince uložil insolvenční správkyni, aby spolupráci s advokátní kanceláří Jiří Jestřáb & Richard Tomanek ukončila. "Správkyně pokyn soudu ve lhůtě jí uložené splnila. Soud neshledal důvody pro uložení pokuty správkyni dle paragrafu 81 odstavec dva insolvenčního zákona, rovněž tak neshledal podmínky pro uložení pokuty věřitelskému výboru... Soud proto návrh věřitele na uložení pokuty zamítl," uvedla v odůvodnění rozhodnutí Dana Brabcová z Krajského soudu v Brně. Horská již dříve ČTK řekla, že pochybení odmítá. "Spolupráci s advokátní kanceláří odsouhlasil věřitelský výbor, byl to standardní postup. Připomínky společnosti Pyrghos Lefkos i Lignolet zasílaly soudu, se mnou nekomunikují. Soud, ovšem až začátkem prosince, rozhodl, že mám spolupráci s advokátní kanceláří ukončit. To jsem také učinila," uvedla správkyně. Oděvní podnik je v úpadku od loňského ledna. Své pohledávky vůči OP nárokuje podle informací v insolvenčním rejstříku 555 věřitelů, žádají 2,15 miliardy korun. Podle znaleckého posudku je hodnota OP zhruba 1,1 miliardy Kč. Experti se však shodují na tom, že jeho hodnota klesá. V dobách, kdy podnik provozoval své pobočné závody, pro něj pracovalo až 10.000 lidí, nyní je to asi 400.~zak~efm
Euro se propadlo na nová minima vůči dolaru i jenu Londýn 5. ledna (ČTK) - Euro se dnes propadlo na 15měsíční minimum vůči americkému dolaru a 11leté minimum vůči japonskému jenu. Jednotnou evropskou měnu tlačí dolů přetrvávající obavy investorů ohledně dluhové krize v eurozóně. Euro vůči dolaru kleslo až na 1,2801 USD, tedy na nejnižší úroveň od září 2010. Vůči jenu oslabilo na 98,56 JPY, nejníže od roku 2000, napsala agentura Reuters. Francie v dnešní pozorně sledované aukci prodala dlouhodobé státní dluhopisy za téměř osm miliard eur. Poptávka investorů byla na solidní úrovni a úrok stoupl pouze mírně. Finanční trhy však podle analytiků pravděpodobně zůstanou napjaté před aukcemi italských a španělských dluhopisů, které se uskuteční příští týden. Jednodenní vklady komerčních bank u Evropské centrální banky (ECB) se navíc podle dnešní zprávy vyšplhaly na rekordních 453 miliard eur. To ukazuje na přetrvávají napětí v evropském bankovním systému. Analytici upozornili, že další známky slabosti bankovního sektoru by mohly pokles eura prohloubit. "Pokud se během příštích několika týdnů objeví spekulace o krachu nějaké italské nebo španělské banky, způsobí to výrazný pokles eura," uvedl analytik Adam Myers ze společnosti Crédit Agricole CIB.~bur~bup
Upozornění, 6.1.: Briefing ministra vnitra Jana Kubiceho... Č. Budějovice - 14:00 Briefing ministra vnitra Jana Kubiceho, jihočeského policejního ředitele Radomíra Heřmana a ředitele Hasičského záchranného sboru Jihočeského kraje Lubomíra Bureše. Místo: budova Krajského policejního ředitelství Jihočeského kraje, Dvořákova 2 Pramen: mluvčí jihočeských hasičů Vendula Matějů, tel.~den~for~pol~pod~zak
Kartel OPEC zvýšil v prosinci těžbu na maximu za víc než tři roky Londýn 4. ledna (ČTK) - Organizace zemí vyvážejících ropu (OPEC) zvýšila v prosinci produkci suroviny na nejvyšší úroveň za více než tři roky. Zasloužil se o to prudký nárůst těžby v Libyi, která se zotavuje z loňského propadu za občanské války až téměř na nulu. Plyne to z průzkumu u ropných společnosti, činitelů OPEC a analytiků, jehož výsledky dnes zveřejnila agentura Reuters. Produkce všech 12 zemí ropného kartelu dosáhla minulý měsíc v průměru 30,74 milionu barelů denně (b/d) po listopadové úrovni 30,62 milionu b/d. Libye dodala domácím rafineriím a na export 750.0000 b/d, což bylo o čtvrt milionu denních barelů více než v předešlém měsíci. OPEC tak podle těchto údajů těžila nad cílovou úrovní 30 milionů b/d, kterou organizace přijala na prosincovém zasedání. Více ropy naposledy těžila v říjnu 2008, krátce předtím, než se vzhledem k těžké globální finanční krizi a ekonomické recesi dohodla na výrazném omezení produkce. OPEC dodává asi třetinu světové spotřeby ropy.~ene~sur
CVVM: Češi negativně vnímají růst nezaměstnanosti a menší jistoty Praha 3. ledna (ČTK) - Čtyři pětiny Čechů jsou podle průzkumu Centra pro výzkum veřejného mínění (CVVM) přesvědčeny, že se v loňském roce zhoršily sociální jistoty a nezaměstnanost. Osmasedmdesát procent lidí negativně hodnotí i loňský vývoj veřejných financí, korupce a společenské nálady. Naopak nejlépe, stejně jako v roce 2010, občané vnímají nabídku zboží a služeb. Na tom, že se nabídka zboží a služeb loni zlepšila, se shodlo 40 procent Čechů. Zlepšení lidé vidí i v kultuře, vědě a výzkumu. Pozitivní vývoj v této oblasti zaznamenalo 24, respektive 19 procent lidí. Asi čtvrtina veřejnosti kladně hodnotí i životní prostředí, zhruba stejný počet lidí na to má ale i opačný názor. Například u soudnictví, právního prostředí, přistěhovalectví, fungování úřadů, zemědělství či možnosti občanů účastnit se rozhodování o veřejných věcech se většina shodla, že v těchto oblastech se situace nezměnila. Přibližně dvě třetiny dotázaných konstatovaly zhoršení situace v oblasti fungování hospodářství, bezpečnosti občanů, hospodářské kriminality, politické situace, životní úrovně a mezilidských vztahů. Počty negativních hodnocení vyvážily pozitivní i v případě zdravotnictví a školství. Zhoršení v těchto oblastech vidí 56 a 44 procent lidí, opak si shodně myslí desetina respondentů. V porovnání s průzkumem, který zjišťoval názory lidí na vybrané oblasti veřejného života v roce 2010, se podle CVVM nejvýrazněji změnilo hodnocení hospodářství, korupce, hospodářské kriminality, politické situace, životní úrovně a právního prostředí. Podíl kritických vyjádření na adresu těchto oblastí se zvětšil o více než deset procentních bodů, uvedli autoři průzkumu. Aktuální průzkum udělalo CVVM v době od 5. do 12. prosince 2011 a zúčastnilo se ho 1060 lidí starších 15 let.~sop
Skuteč usiluje o získání stanoviště záchranky ve městě Skuteč (Chrudimsko) 4. ledna (ČTK) - Pětitisícová Skuteč na Chrudimsku chce přimět Pardubický kraj, aby ve městě zřídil výjezdové stanoviště záchranné služby. Podle starosty Pavla Novotného (KDU-ČSL) někdy záchranka není schopna dodržet zákonný patnáctiminutový limit pro dojezd do některých okolních obcí. Teoreticky by bylo možné jednu posádku přemístit do Skutče z Chrudimi, řekl ČTK po úterním jednání mezi vedením města, zástupci kraje a záchranné služby krajský radní pro zdravotnictví Martin Netolický (ČSSD). "Dlouhodobě je zřízení nového stanoviště ve Skutči naším cílem, ale letos nemáme prostředky ani na navýšení provozních nákladů, které by činilo kolem čtyř až pěti milionů korun," uvedl Netolický. Skuteč je ochotna s vybudováním stanoviště pomoci. Má již pro něj vyčleněny pozemky a zpracovaný projekt a slibuje, že zaplatí polovinu z přibližně pěti milionů korun na stavbu. Starosta Novotný tvrdí, že jeho město a okolí je v dostupnosti záchranky znevýhodňováno. "Je nespravedlivé, že někam dojede za pět a jinam za 25 minut," argumentuje. Podle něj je také na Chrudimsku nepoměrně méně výjezdových jednotek než v jiných okresech kraje. Ředitel Záchranné zdravotnické služby Pardubického kraje Pavel Svoboda ČTK řekl, že Skutečsko opomíjeno není a dojezdové časy se v naprosté většině případů daří splnit. Záchranka ročně absolvuje asi 40.000 výjezdů, z jich toho na Skutečsko připadá 1000 až 1200. "Není to pro nás priorita. Pokud by tam mělo vniknout nové stanoviště, raději bych viděl rozšíření počtu posádek než stažení jedné odjinud," uvedl Svoboda. Odmítl také tvrzení, že sanitky nepokrývají území regionu správně. Záchranka má 25 posádek na 15 místech, jejich rozmístění podle Svobody odpovídá hustotě populace. Netolický odmítá investovat peníze kraje do nového stanoviště před tím, než bude jasné, že bude možné posádku z Chrudimi skutečně přemístit. Vyjádřit se k tomu musí i vedení Chrudimi a spádových obcí.~zdr~pol~pod
ČSSD bude v EP žádat informace o čerpání ČR z evropských fondů Praha 4. ledna (ČTK) - Poslanci ČSSD v Evropském parlamentu podají interpelaci, v níž budou požadovat informace o tom, jak Česká republika čerpá peníze z evropských fondů. Na dnešní tiskové konferenci to řekl europoslanec za ČSSD Jiří Havel. Sociální demokraté jsou totiž přesvědčeni, že jim koalice tyto informace zadržuje. Sociální demokracie podle Havla vyjednala pro Českou republiku nejvyšší platby z evropských fondů, a dostala ji tak na první místo, zatímco pravicová koalice dostala svou neschopností evropské peníze čerpat Českou republiku na místo poslední. Kdyby ČR evropské peníze řádně čerpala, mohl být její hrubý domácí produkt o jedno procento vyšší, zdůraznil. Stínový ministr školství a senátor za ČSSD Marcel Chládek dnes řekl, že ministr školství Josef Dobeš (Věci veřejné) v úterý předvedl v souvislosti s výtkami Evropské komise k čerpání peněz z evropských fondů "nehorázné divadlo plné lží". Ministr mimo jiné uvedl, že za nečerpání peněz jsou odpovědní jeho předchůdci a kraje. Podle Chládka ale EK označuje za hlavního viníka ministra. Kvůli chybám, které audit Evropské komise odhalil, hrozí České republice pozastavení čerpání v programu Vzdělávání pro konkurenceschopnost s rozpočtem 53 miliard korun. Ministr Dobeš v úterý uvedl, že už začal pracovat na nápravě. Většina výtek se podle Dobeše týká projektů z let 2008 a 2009, tehdy vedl na ministerstvu řízeném Ondřejem Liškou (SZ) sekci pro čerpání EU fondů Jan Vitula (tehdy KDU-ČSL, nyní TOP 09). Audit upozornil třeba na projekt přípravy reformy univerzit z roku 2009, v němž komisaři vytkli vysoké mzdy úředníků. Při přípravě státních maturit zase auditoři odhalili nezpůsobilé výdaje za 12 milionů korun, za peníze se například kupovaly vázy. Současnou situaci na ministerstvu Chládek charakterizoval jako chaos, neschopnost a z nich plynoucí hrozbu ztráty desítek miliard korun. Sociální demokraté budou proto požadovat důslednou analýzu auditu, harmonogram postupu ministerstva školství při nápravě nedostatků a způsob jejich odstraňování, zdůraznil.~pol~pod~sko~for~fin~eur
Výsledek mistrovství světa hokejistů do 20 let Mistrovství světa hokejistů do 20 let v Calgary: O udržení: Švýcarsko - Dánsko 4:3 v prodl. (2:2, 1:1, 0:0 - 1:0) Branky a nahrávky: 2. Schneuwly (Martschini, Amstutz), 4. Bertaggia (Andrighetto), 23. Hofmann z trestného střílení, 64. Richard - 2. O. Bjorkstrand (P. Bjorkstrand, Spelling), 17. Jensen (P. Bjorkstrand, Bau-Hansen), 28. Jensen (Rahbek). Rozhodčí: Croft (USA), Rönn - Sormunen (oba Fin.), Novák (SR). Vyloučení: 6:2. Využití: 0:1. Diváci: 9328. Tabulka:      1.	Švýcarsko	2	1	1	0	0	9:6	5	2.	USA	1	1	0	0	0	11:3	3	3.	Dánsko	2	0	0	1	1	6:15	1	4.~spo
Počet klientů jihlavské záchytné stanice se meziročně snížil Jihlava 3. ledna (ČTK) - Počet klientů jihlavské záchytné stanice se meziročně snížil. Do jediného zařízení svého druhu na Vysočině se dostalo 1095 osob, o 84 méně než loni. ČTK to v tiskové zprávě sdělil Martin Málek ze společnosti Služby města Jihlavy, která záchytku provozuje. Snížil se počet mužů i žen, kteří byli na záchytku převezeni. "Ve statistice není zahrnuto osm avizovaných záchytů, které nakonec policie nedovezla, a 30 námi odmítnutých osob přivezených k záchytu," uvedl Málek. Důvodem k odmítnutí byla velmi nízká nebo nulová hladina alkoholu. Noci na záchytce se vyhnuly také osoby, které nejevily známky požití alkoholu, a nebyl tak důvod, aby je lékař přijal. Nejvyšší naměřená hodnota alkoholu v krvi byla v minulém roce 4,37 promile. Zkoušku dechovým přístrojem absolvovalo 967 osob, ostatní jí nebyli schopni nebo nespolupracovali. Podle pracovníků záchytné stanice se stále zvyšuje agresivita zachycených. Pobyt v záchytné stanici stojí 4000 Kč. Vloni v Jihlavě ubylo zachycených mužů i žen. Žen, které neměly alkohol pod kontrolou, bylo loni 114, v meziročním srovnání je to o 16 méně. Pro ženy jsou na stanici vyčleněny dvě místnosti z osmi, ostatní slouží mužům, kteří výrazně převládají. Nejmladšímu klientovi záchytné stanice loni bylo 17 let, nejstaršímu 87. Kromě Čechů přespí na jihlavské záchytce občas i lidé ze zahraničí. Celkem se loni na záchytku dostalo 48 cizinců, nejčastějšími zahraničními klienty byli Slováci. Krajskou protialkoholní záchytnou stanici provozují Služby města Jihlavy od roku 1999. O klienty se stará pět zaměstnanců, služby na dohodu zajišťuje 13 lékařů.~zdr
Jizerská padesátka v neděli způsobí dopravní omezení Bedřichov (Jablonecko) 3. ledna (ČTK) - Policie se chystá na 45. ročník tradičního lyžařského závodu Jizerská padesátka, který se v neděli uskuteční v okolí Bedřichova. Motoristé se musejí připravit na dopravní komplikace. Policisté současně varují před rizikem krádeží, informovala dnes ČTK jablonecká policejní mluvčí Ludmila Knopová. Na oblíbený závod je letos podle informací pořadatelů přihlášeno přes 4700 lyžařů. Motoristé v neděli neprojedou po silnici třetí třídy číslo 29022, a to od 06:00 do 09:30. "Uzavřená bude silnice ve směru od Jablonce nad Nisou od křižovatky na Hrabětice, poblíž penzionu UKO, přes Bedřichov až na Předěl a dále na Českou Chalupu," uvedla Knopová. Projedou po ní jen auta s povolenkou vydanou organizátory závodu. Policisté lyžaře i diváky varují hlavně před krádežemi. Věci by neměli nechávat na viditelných místech v autech ani v zamykatelných boxech na střechách. Obezřetnost platí i pro ubytované. "V penzionech je třeba řádně uzamykat lyžárny, vstupy do penzionů a samozřejmě i pokoje," doplnila mluvčí. Nejen během závodu by si lidé měli dávat pozor na kapesní zloděje, po něm zabezpečit lyžařské vybavení, o které by snadno mohli přijít. Na hladký průběh Jizerské padesátky dohlédnou dopravní a pořádkoví policisté, ale také kriminalisté. Očekává se i účast návštěvníků z ciziny. V Bedřichově proto pomůže policejní hlídka ze sousedního Polska.~zak~spo~dpr
Koalice pro Karlovarský kraj bude tvořit KDU, Zelení a hnutí OCJJ Karlovy Vary 5. ledna (ČTK) - Tříkrálovou dohodu o společné kandidátce Koalice pro Karlovarský kraj (KKK) do krajských voleb podepsali dnes v Karlových Varech zástupci KDU-ČSL, Strany zelených a hnutí O co jim jde ?! (OCJJ), působící zatím jen v Karlových Varech. Prioritou volebního programu KKK bude zaměstnanost, zdravotnictví a průhledná veřejná správa. Dohodu dnes podepsali předseda krajského výboru KDU-ČSL Marek Poledníček, krajský předseda zelených Petr Němec a spoluzakladatel hnutí O co jim jde ?! Otmar Homolka. Ve stejném pořadí by se také měli objevit v čele společné kandidátky. Definitivní podobu kandidátky ale ještě musí v únoru schválit konference Strany zelených, řekl dnes novinářům Němec. Podle Poledníčka by úspěchem pro koalici bylo získání pěti a více mandátů v 45členném zastupitelstvu kraje. Homolka dnes řekl, že partneři předem nedefinovali, s kým by KKK byla ochotna jít do případné koalice ve vedení kraje. "Vše vyplyne až z volebních výsledků," uvedl Homolka. Zatímco v Karlových Varech si zástupci hnutí O co jim jde ?! v městském zastupitelstvu vymínili, že nebudou spolupracovat s ODS a ČSSD, které vládly ve městě v předešlém volebním období, v kraji takový přístup prosazovat nechtějí. "Šlo nám o konkrétní lidi, ne o strany jako celek," řekl Homolka. V kampani chce Koalice pro Karlovarský kraj vsadit na kontaktní kampaň, ale nevzdá se ani billboardové propagace. Kolik by kampaň měla stát zatím představitelé nové koalice neuvedli.~pol~pod
Průvodci turistů v Karlových Varech by mohli získat certifikát Karlovy Vary 4. ledna (ČTK) - Karlovy Vary chtějí nabídnout turistickým průvodcům, kteří provázejí po městě, certifikaci jejich znalostí o lázeňském městě. Podle vedení radnice by se tak mohla zvýšit kvalita služeb a předešlo by se nepřesnostem nebo úplným nesmyslům, které někdy průvodci turistům říkají, řekl dnes novinářům primátor Petr Kulhánek (KOA). "Certifikace by pomohla zavést určitý standard stávajících služeb. Neměla by být asi povinná, ale dobrovolná, a myslíme, že by ji hotely, lázeňské domy i cestovní agentury uvítaly," domnívá se Kulhánek. Podle zkušeností zejména průvodci z ciziny občas vypráví v Karlových Varech o domech, které jsou třeba v Mariánských Lázních. Traduje se například to, že někteří ruští průvodci sochu T. G. Masaryka označují za sochu V. I. Lenina. Podklady pro certifikaci průvodcovských služeb by mělo připravit městské infocentrum a podle Kulhánka by bylo dobré, pokud by se to podařilo ještě v letošní sezoně. Certifikát by průvodci získali po složení zkoušky ze znalostí historických reálií o městě. "Nejde o peníze za certifikát, ale o odbornou kvalitu průvodců. Chceme nabídnout stejnou možnost i cizojazyčným průvodcům, aby si znalosti ověřili," dodal Kulhánek.~pol~pod~tur~slz
Změny ve vysílání České televize Změny ve vysílání České televize ČT2   pátek 6. ledna ruší se pořad: 02:35 Po stopách třetího odboje (repríza) změnou se zařazuje: 02:35 Zapomenutý učenec František Lexa           Dokumentární portrét muže, který stál u zrodu egyptologie (1994).           Scénář a režie J. Boněk od 03:00 beze změny   pondělí 9. ledna ruší se pořad: 13:35 Po stopách třetího odboje (repríza) změnou se zařazuje: 13:35 Zapomenutý učenec František Lexa           Dokumentární portrét muže, který stál u zrodu egyptologie (1994).           Scénář a režie J. Boněk od 14:05 beze změny   Pramen: Marie Havlová z koordinace a skladby programových okruhů České televize, e-mail: havlova.marie@ceskatelevize.cz, tel.~med
Dobeš:Za chybné čerpání fondů může i ministerstvo financí a kraje Praha 3. ledna (ČTK) - Za chyby v čerpání fondů EU může bývalé vedení ministerstva školství, kontrolní orgán ministerstva financí a pochybení Středočeského a Ústeckého kraje. Novinářům to dnes řekl ministr školství Josef Dobeš (VV). Kvůli chybám hrozí pozastavení čerpání v programu Vzdělávání pro konkurenceschopnost s rozpočtem 53 miliard korun. Dobeš uvedl, že už začal pracovat na nápravě, zastal se jej i premiér Petr Nečas (ODS). "Nedostatky v kontrolním systému jdou v mnoha případech na vrub kontrolního orgánu PAS, který je metodicky řízen ministerstvem financí. Kontroly projektů provedené oddělením PAS totiž neodhalily chyby, které při následné kontrole zjistila Evropská komise," uvedl Dobeš. "Devadesát procent výtek je z (projektů) let 2008 až 2009," dodal ministr. Tehdy sekci pro čerpání EU fondů vedl Jan Vitula (TOP 09). Audit upozornil třeba na projekt přípravy reformy univerzit z roku 2009, v němž komisaři upozornili na vysoké mzdy úředníků. Vitula ale pochybení odmítl, za vše prý může špatné řízení a Dobešova chaotická personální politika. Ve vedení eurofondů se za Dobeše vystřídalo už pět manažerů. Co se týká projektů krajů, pochybení byla zjištěna u Ústeckého a Středočeského kraje. Ústecký kraj prý dělil zakázky a nastal zde střet zájmů. Středočeský kraj zase údajně neprováděl kontroly projektů. "Je nutné zdůraznit, že nápravná opatření ministerstva školství realizuje již nyní a na dalších intenzivně pracuje," řekl Dobeš. Úřad je kvůli čerpání prostředků z fondů EU dlouhodobě terčem kritiky. Premiér po dnešní schůzce s Dobešem uvedl, že Dobeš "jednoznačně slíbil" věc do dubna vyřešit, aby proplácení prostředků nebylo pozastaveno. Za chyby v čerpání sklidil Dobeš kritiku od TOP 09 a ČSSD.~sko~for~pol~pod~fin~eur
Basketbalisté Prostějova dohrají sezonu se sníženými platy Prostějov 5. ledna (ČTK) - Se sníženými platy dohrají závěr sezony basketbalisté třetího týmu ligové tabulky Prostějova. Vedení klubu sáhlo k tomuto kroku po vyřazení z evropských pohárů a ztrátě některých sponzorů. Prostějov nyní potřebuje z původního rozpočtu ušetřit dva až tři miliony korun. "Nepostoupili jsme do další fáze Vyzývacího poháru. Což je objektivní fakt, který se projevil na chování sponzorů. Situace není ideální ani v jiných klubech, celá společnost jde do recese," řekl ČTK předseda prostějovské správní rady Milan Matzenauer, který zprávu o úsporných opatřeních sdělil hráčům na společné večeři po středečním utkání s USK Praha. Roční rozpočet prostějovského basketbalového klubu se pohybuje okolo 25 milionů korun. V této částce jsou vedle ligového mužstva započítány i náklady na 13 mládežnických týmů a odměny patnácti trenérů, kteří se o mládež starají. "Hráčům jsem otevřeně řekl, že si nemohu dovolit, abych neměl na konci sezony v rozpočtu peníze na jejich mzdu. Do této situace nemůže klub dojít. Naše cíle zůstávají stejné, chceme hrát finále play off. Tomu naše výsledky odpovídají," dodal Matzenauer. Nikdo v prostějovském klubu nekončí. Je ale otázkou, jak na změny zareagují hráči po poradě se svými manažery. "V průběhu týdne by se měla situace vykrystalizovat. Možná se jeden až dva hráči rozhodnou odejít," uvedl Matzenauer. Basketbal na vrcholové úrovni se hraje v Prostějově osm sezon. V roce 2003 získal hanácký klub druholigovou licenci od sestupující Kroměříže a hned za rok postoupil do první ligy. V dosavadních sedmi ligových sezonách si basketbalisté Prostějova připsali čtyři druhá a tři třetí místa. Přesto v poslední době basketbal v Prostějově zaznamenal výrazný divácký úbytek. "Z tohoto pohledu mě nezájem městské populace uráží," posteskl si Matzenauer.~spo
Výsledky Rallye Dakar Rallye Dakar - 2. etapa: Santa Rosa de la Pampa - San Rafael (782 km/měřený úsek 295 km): Motocykly: 1. Coma (Šp./KTM) 3:07:21, 2. Després (Fr./KTM) -1:18, 3. Barreda (Šp./Husqvarna) -2:33. Průběžné pořadí: 1. Coma 3:40:12, 2. López (Chile/Aprilia) -2:30, 3. Després -2:52. Čtyřkolky: 1. La Fuente (Urug./Yamaha) 3:49:56, 2. A. Patronelli -4:08, 3. Maffei (oba Arg./Yamaha) -8:35. Průběžné pořadí: 1. La Fuente 4:30:09, 2. A. Patronelli -6:34, 3. Maffei -9:42. Automobily: 1. Peterhansel, Cottret (Fr./Mini) 2:48:12, 2. Gordon, Campbell (USA/Hummer) -1:48, 3. Holowczyc, Fortin (Pol., Belg./Mini) -2:37. Průběžné pořadí: 1. Peterhansel, Cottret 3:20:33, 2. Gordon, Campbell -2:28, 3. Holowczyc, Fortin -2:33.~spo
Fotbalovou Plzeň posílí záložník Berger z Dukly Praha 3. ledna (ČTK) - Fotbalová Plzeň získala záložníka Tomáše Bergra z pražské Dukly na půlroční hostování do konce letošní sezony s opcí. Kluby dohodu stvrdily dnes. ČTK o tom informoval hráčův agent Pavel Paska ze společnosti ISM. Syn někdejšího internacionála a sparťanské legendy Jana Bergra je první zimní posilou mistrovského týmu, za který v sedmdesátých letech hrával i jeho slavný otec. Berger na sebe upozornil v podzimní části ligy, v níž si odbyl premiéru mezi českou elitou. Šestadvacetiletý krajní záložník naskočil do všech 16 zápasů a vstřelil dvě branky. "Jsme nováčkem v první lize, proto nás velmi těší, že zájem o naše hráče mají i takové kluby, jako je Viktoria Plzeň. Tomášovi přejeme mnoho úspěchů, působení v Plzni pro něj bude krokem dopředu. A věříme, že na jaře nakoukne také do evropského fotbalu," uvedl generální ředitel Dukly Michal Šrámek pro klubový web.~spo
Obchody na krátkodobém trhu s elektřinou loni vzrostly o 73 pct Praha 4. ledna (ČTK) - Objem obchodů s elektřinou na tuzemském denním trhu v loňském roce dosáhl rekordu ve výši 10.014 gigawatthodin, což představuje růst o 73 procent proti roku 2010. Vyplývá to z údajů společnosti OTE, která krátkodobý trh s elektřinou organizuje. Obchody na denním trhu představují již přes 15 procent tuzemské spotřeby elektřiny. Denní spotový trh s elektřinou je propojen se Slovenskem a od července jej čeká další propojení s Maďarskem. Průměrná cena obchodů dosáhla v průběhu roku 2011 hodnoty 50,56 eura (asi 1300 korun) za megawatthodinu. Významný růst objemů obchodů zaznamenaly loni také vnitrodenní trhy s elektřinou a s plynem. Obchody s elektřinou vzrostly více než dvojnásobně na 379 GWh. U plynu vzrostly vnitrodenní obchody o více než trojnásobek na 188 GWh. Denní a vnitrodenní trh s elektřinou představují platformy, prostřednictvím kterých mohou obchodníci podle potřeby vyrovnávat svou obchodní pozici. Řeší tím svůj přebytek nebo nedostatek elektřiny. Podobným způsobem funguje krátkodobý trh s plynem. Akciová společnost OTE působí na trhu s elektřinou v ČR od roku 2001 a na trhu s plynem od roku 2010. Od roku 2002 organizuje obchodování na denním a později i na vnitrodenním a blokovém trhu s elektřinou a od roku 2010 také na denním a vnitrodenním trhu s plynem. Jediným akcionářem a vykonavatelem vlastnických práv OTE je ministerstvo průmyslu a obchodu.~ene~obo
Maradona se pustil do kritiky svazu Spojených arabských emirátů Dubaj 4. ledna (ČTK) - Trenér fotbalistů Al Waslu Diego Maradona se pustil do kritiky funkcionářů svazu Spojených arabských emirátů. Podle slavného Argentince si na jeho klub zasedli a dávají mu přehnaně tvrdé tresty. Jednapadesátiletý Maradona nedávno dostal pokutu 6000 dírhámů (zhruba 52 tisíc korun) za kritiku Rumuna Cosmina Olaroiua, trenéra konkurenčního Al Ainu. Disciplinární komise navíc Al Waslu kvůli chování fanoušků, kteří hodili na rozhodčího toaletní papír, zavřela na dva zápasy stadion. "Myslím, že si na Al Wasl zasedli a dávají mu příliš tvrdé tresty," citovala Maradonu agentura AP. "Zavření stadionu je přehnaný trest, myslím, že by stačila pokuta," přidal kapitán mistrů světa z roku 1986. "Nikdy jsem neviděl, že by nějaký tým byl takhle potrestán. V každé jiné lize by takové chování fanoušků považovali za skvělé fandění a slavení. Neviděl jsem nic, co by si zasloužilo takový trest," dodal Maradona. "Ale možná, že ti, co nás potrestali, se dívali na jiný zápas," uvedl. Prezident svazu Jusíf al-Serkal se proti obvinění bývalého argentinského trenéra ohradil. "Na disciplinární komisi nemáme žádný vliv. Pokud podle nich Maradona udělal něco špatně, musíme to respektovat," prohlásil. "Jestli je však Maradona přesvědčen, že tresty nejsou fér, může se odvolat," dodal.~spo
Nahrávky s hlasem blízkých konejší miminka přímo v inkubátoru Olomouc 4. ledna (ČTK) - Nahrávky s hlasem maminky, ale i tatínka či sourozenců poslouchají některé nezralé děti přímo v inkubátorech na novorozeneckém oddělení Fakultní nemocnice v Olomouci. Tato forma muzikoterapie pomáhá miminkům zklidnit se a utužuje pouto s rodinou. Experiment se podle primáře oddělení Lumíra Kantora dětem líbí, neboť hlasy matky a dalších blízkých je provázejí i v prenatálním období a miminka je poznávají. Podle Kantora jde o určitou formu muzikoterapie, kterou využívají u nedonošených dětí s nízkou porodní váhou, pokud to umožňuje jejich zdravotní stav. "Blízcí pro dítě namluví zhruba dvacetiminutovou nahrávku. Někteří čtou pohádky, jiní zpívají ukolébavky, je to velmi individuální. V tomto případě nejde o obsah, ale především o hlas," uvedl Kantor. Hlasy pak děti poslouchají díky repro bedničkám umístěným přímo v inkubátoru. Hlasitost je nastavena tak, aby se se dítěti poslouchání líbilo. "Nelibost by dítě projevilo například mimikou či pohyby a také by se to ukázalo na monitorech životních funkcí," doplnil primář. O pořizování nahrávek mají rodiče velký zájem. Zdravotníci musejí vybírat ale jen ty děti, které jsou ve stabilizovaném stavu a poslech pro ně bude přínosem. Kantor potvrdil, že je prokázáno, že hlas matky plod vnímá ještě před porodem. Pronikají k němu ale i zvuky z okolí, proto novorozenci pozitivně reagují i na promluvy otce či sourozenců. "Dáváme přednost hlasu blízkých. Například když rodiče mají rádi rockovou hudbu, jejich dítěti s hmotností 800 gramů ji pustit nemůžeme. Existuje sice i hudba pro nejmenší děti, ale je otázka, nakolik je vhodná," dodal Kantor. Novorozenecké oddělení fakultní nemocnice se ročně stará zhruba o 80 velmi nezralých dětí s porodní váhou pod 1500 gramů. V olomoucké porodnici se loni narodilo již pátý rok po sobě více než 2000 dětí.~zdr~mag
Bratři Brožové skončili na SP sáňkařů v Königssee desátí Königssee (Německo) 5. ledna (ČTK) - Bratři Lukáš a Antonín Brožové skončili na Světovém poháru sáňkařů v Königssee na desátém místě a postarali se o nejlepší český výsledek od roku 2005. Tehdy byla Markéta Jeriová na jiné německé dráze v Oberhofu devátá. Závod dvojic vyhráli Němci Tobias Wendl a Tobias Arlt, na které čeští reprezentanti ztratili sekundu a 862 tisícin. Po prvním kole patřilo Brožům dokonce osmé místo. Sáňkařkám vládla německá olympijská vítězka Tatjana Hüfnerová, která si na domácí dráze připsala 30. prvenství ve Světovém poháru. Vendula Kotenová nepostoupila ze středeční kvalifikace, přesto získala do celkového hodnocení SP prvních 13 bodů.~spo
Výsledky tenisového turnaje mužů v Čennaí Tenisový turnaj mužů v Čennaí (tvrdý povrch, dotace 398.250 dolarů): Dvouhra - 2. kolo: Wawrinka (3-Švýc.) - Roger-Vasselin (Fr.) 3:6, 6:3, 7:5, Raonic (4-Kan.) - Hanescu (Rum.) 6:1, 6:4, Soeda (Jap.) - Dodig (5-Chorv.) 7:6 (8:6), 6:3, Sela (Izr.) - Paire (Fr.) 4:6, 6:2, 6:4.~spo
V Estonsku začalo sčítání lidí a nemovitostí, výhradně online Tallinn 3. ledna (ČTK) - V Estonsku s Novým rokem začalo sčítání lidí a nemovitostí, které se má vůbec poprvé uskutečnit elektronicky. Do konce ledna mohou občané země vyplnit požadované údaje na formuláři v internetu, ty ostatní budou až do konce března osobně navštěvovat sčítací komisaři. I ti ale budou zjištěná data vkládat do počítače a odesílat ke zpracování po síti. Podle zpráv tallinnského tisku zájem o internetový přístup ke sčítacím serverům předčil očekávání. Desetitisíce lidí už elektronické formuláře vyplnily, telefonická služba, která má vysvětlovat případné nejasnosti, je trvale přetížena. Seznam požadovaných informací je poměrně detailní: kromě základních osobních dat statistiky zajímá i mateřský jazyk, vyznání nebo třeba místo narození prarodičů. Estonsko se v oblasti elektronizace veřejné správy chlubí několika evropskými primáty. Jako první na kontinentu mohli Estonci přes internet volit, používají elektronické zdravotní knížky a lékařské předpisy. V médiích se občas objevují stížnosti, že úřady unáhleně zrušily dřívější "papírové" služby. V případě zahlcení sítě nebo poruchy serverů zůstávají lidé bez pomoci. První sčítání se na území dnešního Estonska uskutečnilo už v roce 1881. Při zatím posledním v roce 2000 bylo například zjištěno, že v nejmenším z pobaltských států žije 1,34 milionu lidí.~pol~sop~pit
Změny ve vysílání České televize Změny ve vysílání České televize ČT1 Sobota 7. ledna 2012   Časový posun (kódy VPS původní) 23:30 Hra s nevěrou (původně: 23:35) 01:15 Rybí legendy Jakuba Vágnera (původně: 01:20)   Od 01:45 beze změny   Pramen: Marie Havlová z koordinace a skladby programových okruhů České televize, e-mail: havlova.marie@ceskatelevize.cz, tel.~med
Avízo, 10.1.: Začíná výstava fotografií Do Mexika za přírodou... Jihlava - 16:00 Začíná výstava fotografií Do Mexika za přírodou a lidmi. Potrvá do 11. března. Místo: Muzeum Vysočiny, Masarykovo náměstí 57/58 Pramen: http://muzeum.ji.~den~kul
Avízo, 5.1.: Kino Panorama v Rožnově pod Radhoštěm na... Rožnov p.R. - 15:00 Kino Panorama v Rožnově pod Radhoštěm na Vsetínsku dokončilo digitalizaci. Lidé si budou moci prohlédnout zázemí kina. Místo: Bezručova 838, Rožnov pod Radhoštěm Pramen: dramaturg kina Pavel Jakubík, tel.~den~pol~pod~kul~mag
Mediář: Mluvčí České televize Ladislav Šticha končí ve funkci Praha 2. ledna (ČTK) - Mluvčí České televize Ladislav Šticha skončí v lednu po více než čtyřech letech ve funkci. Řekl to serveru Mediář.cz. Z veřejnoprávní televize odchází několik měsíců poté, co se jejím generálním ředitelem stal Petr Dvořák. Kdo Štichu nahradí, není zatím jasné. "K 30. lednu toho roku končím ve funkci tiskového mluvčího, ale podrobnosti oznámí ČT v tiskové zprávě," řekl serveru Šticha. Letos třiačtyřicetiletý Šticha začal za Českou televizi mluvit v listopadu 2007, za vedení Dvořákova předchůdce Jiřího Janečka. V ČT v roce 1993 začínal jako redaktor domácího zpravodajství, v roce 2000 se stal reportérem TV Nova, posléze pracoval jako mluvčí ministra obrany, pak Vojenského zpravodajství. Dvořák, který se vedení ČT ujal před třemi měsíci, si v rámci obměny manažerského týmu přivedl jako šéfku komunikace bývalou mluvčí Českých aerolinií Danielu Němcovou, napsal server. Ta má Dvořákovi vybudovat tým vnitřní i vnější komunikace. Dvořák po svém nástupu do funkce obměnil velkou část vedení České televize, někteří manažeři odešli sami. Ze čtyř stanic ČT tak z dob Janečka zůstal už jen šéf sportovní ČT4 Jiří Ponikelský, ostatní mají nové vedení.~med
Výsledky tenisového Hopmanova poháru Tenisový Hopmanův pohár smíšených dvojic v Perthu (Austrálie): Skupina A: ČR - USA 3:0 Kvitová - Matteková-Sandsová 6:2, 6:1, Berdych - Fish 6:3, 6:3, Kvitová, Berdych - Matteková-Sandsová, Fish 6:3, 7:5.   Bulharsko - Dánsko 2:1 Pironkovová - Wozniacká 5:7, 6:4, 2:6, Dimitrov - Nielsen 7:6 (7:5), 6:2, Pironkovová, Dimitrov - Wozniacká, Nielsen 3:6, 6:4, 10:1. Tabulka:    1.	ČR	2	2	0	5:1	11:3	2	2.	Dánsko	2	1	1	3:3	8:7	1	3.	Bulharsko	2	1	1	3:3	8:8	1	4.~spo
Zvýšení sazby DPH negativně pocítí zejména menší nakladatelství Praha 3. ledna (ČTK) - Menší a střední nakladatelství v souvislosti se zvýšením snížené sazby daně z přidané hodnoty (DPH) z deseti na 14 procent většinou zdražují své tituly a počítají i s omezením své produkce. Jedno z největších nakladatelství na českém trhu Albatros Media ale pro letošní rok ceny svých knih zvyšovat nebude. Vyplývá to z informací, které ČTK získala od jednotlivých nakladatelství. "Ceny knih jsme zvýšili, většinou je to o ta čtyři procenta. Týká se to většiny knih, ale ne úplně všech," řekl ČTK Jan Pražan z Nakladatelství Druhé město, které vydává jednoho z nejprodávanějších tuzemských spisovatelů Michala Viewegha. "Knihy, které již vyšly, zdražovat nebudeme. Cena se zvýší pouze u připravovaných dotisků a nových knih. Bude to zhruba o čtyři procenta," řekla ČTK Zdenka Křikavová z nakladatelství Argo. "Nové knihy, kde nebude předpoklad, že budou alespoň minimálně výdělečné, se vydávat vůbec nebudou," dodala Křikavová. Stejný názor má i Viktor Stoilov z nakladatelství Torst, podle kterého letos jeho nakladatelství vydá méně titulů. "Ceny jsme nezvyšovali a zatím neplánujeme ani vydávat méně knih. Budeme se snažit o snížení vlastních nákladů," řekla ČTK mluvčí Albatrosu Radka Potměšilová. Podle tajemnice Svazu českých knihkupců a nakladatelů (SČKN) Marcely Turečkové většina menších a středních nakladatelství ceny v letošním roce zvýší. Velká nakladatelství budou zřejmě nucena zdražit od roku 2013 po dalším navýšení DPH. "Přeceňování knih právě probíhá. Trend bude takový, že titulů bude již letos méně, čekáme menší objem prodaných knih a změní se i struktura knižního trhu. Nejvíce to postihne odborné publikace, jejichž tvorba vyžaduje delší čas," uvedla Turečková.~kul~mak
Výroba vozidel v ČR loni stoupla o desetinu na 1,186 milionu Praha 5. ledna (ČTK) - Výroba motorových vozidel v Česku loni stoupla podle předběžných údajů automobilek o 10,1 procenta na 1,186 milionu vozů. Uvedl to dnes ředitel Sdružení automobilového průmyslu Antonín Šípek. Konečné údaje sdružení zveřejní 24. ledna. Převážnou většinu výroby tvořily osobní vozy. Tři hlavní tuzemské automobilky vyprodukovaly kolem 1,18 milionu aut. Výroba nákladních aut klesla o osm procent na 1300 vozů, produkce autobusů se zvýšila o více než čtvrtinu na 3450 vozidel a výroba motocyklů stoupla o dvě pětiny na 1100 strojů. Prodej nových osobních aut na českém trhu se loni zvýšil o 2,4 procenta na 173.282 aut. Domácí Škoda měla podíl přes 30 procent. Automobilky a dodavatelé dílů ve sdružení zaměstnávají kolem 110.000 lidí. Jejich podíl na celkové průmyslové produkci Česka je kolem 18 procent.~str~aut~obo
Wizz Air vloni zvýšil počet pasažérů o 15 pct, v Česku jich ubylo Praha 5. ledna (ČTK) - Maďarský nízkonákladový dopravce Wizz Air v loňském roce přepravil přes 11 milionů cestujících, což představuje meziroční růst o 15 procent. ČTK to dnes oznámila letecká společnost. V České republice firmě Wizz Air pasažérů ubylo o 20.000, přepravila 680.000 cestujících. Společnosti Wizz Air vzrostl počet pasažérů, ačkoli předchozí rok v letecké dopravě zdaleka nepatřil z ekonomického hlediska k nejjednodušším, uvedl ředitel firmy József Váradi. Růst počtu cestujících ovšem zpomalil, v roce 2010 byl 23procentní. Společnost nicméně loni udržela na předloňských hodnotách obsazenost letadel, v průměru činila 84 procent. Wizz Air během loňska otevřel tři nové základny, v srbském Bělehradě, litevském Vilniusu a rumunském Tirgu Mureš. Letos firma plánuje dále rozšířit nabídku leteckých destinací, aby odpovídala růstu poptávky. V Česku nyní aerolinie nabízejí 13 pravidelných linek z Prahy a Brna do Itálie, Španělska, Bulharska, Nizozemska a Velké Británie. Společnost Wizz Air létá z 15 základen v Polsku, Maďarsku, Bulharsku, Rumunsku, na Ukrajině, v České republice, Srbsku a na Litvě. Po Evropě společnost zajišťuje na 200 leteckých linek. Firma provozuje 34 letadel Airbus A320 a zaměstnává 1500 lidí.~dpr~efm
Ve čtvrtek se uskuteční pouze valná hromada Sazky navržená ČSTV Praha 4. ledna (ČTK) - Představenstvo zkrachovalé loterijní firmy Sazka odvolalo na návrh akcionářů dvě ze tří mimořádných valných hromad, svolaných na 5. ledna. ČTK to dnes řekl dosavadní předseda představenstva Sazky Zdeněk Ertl s tím, že se uskuteční pouze valná hromada, o jejíž svolaní požádal Český svaz tělesné výchovy (ČSTV). Na jejím programu je změna v orgánech společnosti. Stanovisko ČSTV ČTK zjišťuje. Na žádost ČSTV se ovšem již 9. prosince konala mimořádná valná hromada Sazky, která zvolila nové pětičlenné představenstvo. To má podat žaloby na prodej podniku. Podle Ertla však tato valná hromada byla svolána neoprávněně a nekonala se podle stanov společnosti. Valnou hromadu měl prý vést on, na jednání ale nebyl připuštěn. "Podal jsem jménem představenstva námitky k jejímu konání k rejstříkovému soudu," dodal. Novým předsedou představenstva Sazky se podle ČSTV stal 9. prosince Karel Bouček, dalšími členy byli nově zvoleni Karel Coufal a Viktor Pavlík. Členy představenstva i nadále zůstali Vladimír Šimíček a Jindřich Rajchl. Ve čtvrtek se neuskuteční valná hromada, kterou svolal Autoklub ČR, jenž navrhl projednat stav majetku Sazky po prodeji podniku, a valná hromada svolaná Sdružením sportovních svazů ČR, které chtělo projednat situaci firmy. Loterijní byznys Sazky odkoupily skupiny PPF a KKCG, které patří mezi největší věřitele zkrachovalé společnosti. Obě skupiny dnes nemají s akcionáři Sazky v insolvenci nic společného, nijak se tedy ani neúčastní rozhodování o svolávání valných hromad. Sazka se do insolvence a následně do konkurzu dostala kvůli problémům se splácením úvěru na výstavbu pražské O2 areny. Akcionáři Sazky jsou občanská sdružení působící v tělovýchově a sportu. Tím největším je ČSTV.~slz~spo~efm
Stříbro opravuje náměstí, zbaví ho asfaltu a vrátí dlažbu Stříbro (Tachovsko) 3. ledna (ČTK) - Do poloviny příštího roku má dostat historické centrum Stříbra na Tachovsku novou tvář. Radnice osmitisícového bývalého hornického města se na konci minulého roku pustila do revitalizace náměstí za zhruba 40 milionů korun. Většinu nákladů zaplatí dotace EU. Náměstí se mimo jiné zbaví zvlněného asfaltového povrchu, který nahradí dlažba, řekl dnes ČTK starosta Bohuslav Červený. Plány na revitalizaci velkého obdélníkového prostranství připravovalo město několik let a přijalo ho minulé vedení města. "Kolem projektu bylo na přelomu let 2010 a 2011 velmi živo, protože s projektem nesouhlasila řada lidí, dokonce několik zastupitelů," uvedl starosta. Nakonec se ale shodli na úpravě plochy podle už přijatého projektu. Ne všichni obyvatelé jsou s ním ale zcela spokojeni. Někteří kritizují výrazné snížení počtu parkovacích míst, jiným vadí některé nové prvky. Revitalizace například počítá s tím, že na ploše se pro oživení prostoru objeví dvě plochy s mělkou vodou a fontánkou. Ani starosta se netají obavami z toho, že se vodní plochy budou plnit nepořádkem a městu přibudou starosti a náklady s údržbou. "Jsem přesvědčen, že (revitalizace) přinese krásné prostředí, lidé si zvyknou a budou rádi, že budou mít krásné náměstí. Ale jsou tam momenty, které se neslučují s historickým jádrem města," míní. Plocha dostane novou dlažbu, náměstí bude dál průjezdné. Kromě vodních ploch a klidové zóny s posezením a zelení bude dominantou morový sloup, na jehož rekonstrukci chce město ještě požádat stát o dotace. Při průzkumu náměstí navíc archeologové objevili vrstvy původních dlažeb, včetně vzácné gotické. Podle starosty je podobně zachovalá gotická dlažba jen asi v dalších dvou městech v republice. Radnice proto uvažuje, že kousek této původní dlažby překryje tvrzeným sklem, aby byla vidět. Revitalizace také podle Červeného přinese výrazný úbytek parkovacích míst. Na náměstí jich má zůstat kolem čtyř desítek, to je asi polovina současného stavu. Město už proto jako náhradu zprovoznilo 200 metrů od náměstí novou parkovací plochu pro téměř 40 aut. Původní plány na revitalizaci počítaly s náklady kolem 55 milionů korun, ve výběrovém řízení se podařilo dosáhnout výhodnější ceny.~pol~pod~sta~eur
Na Cenu Antonína Dvořáka jsou zatím nominovány čtyři osobnosti Praha 5. ledna (ČTK) - Na Cenu Antonína Dvořáka pro rok 2012 jsou zatím nominovány čtyři známé osobnosti klasické hudby - mezzosopranistka Soňa Červená, sopranistka Ludmila Dvořáková, maďarský dirigent a skladatel Iván Fischer a violista Milan Škampa. Za Akademii klasické hudby, která je vyhlašovatelem ocenění, to dnes ČTK řekla Klára Bumbálková. Ocenění se uděluje za celoživotní dílo či mimořádný umělecký počin v oblasti české klasické hudby, letos se bude konat čtvrtý ročník. Ode dneška až do konce ledna může akademii posílat své nominace i veřejnost. "V této době se uskuteční také první setkání nově vzniklé rady akademiků, která o držiteli ceny pro rok 2012 rozhodne. Kompletní seznam nominovaných osobností, tedy nominovaných ze strany Akademie klasické hudby, rady akademiků a veřejnosti, bude zveřejněn počátkem února," uvedla Bumbálková. Nominační formulář pro veřejnost je ke stažení na stránkách  Vyhlašovat se bude letos nově v prestižních prostorách Španělského sálu Pražského hradu. Slavnostní předávací večer se odehraje 31. března a jeho součástí bude klavírní recitál světoznámého čínského pianisty Lang Langa. Večer bude pojatý jako donátorská akce ve prospěch mezinárodního hudebního festivalu Dvořákova Praha. Dvořákova cena se v minulosti předávala v předvečer tohoto festivalu, který se koná v září. Doposud ji získali houslista Josef Suk, pianista Ivan Moravec a dirigent Jiří Kout. Až patnáctičlenná rada akademiků by měla rozhodovat o nominacích a samotném výběru nositele ceny. Jejími členy budou například ředitel České filharmonie David Mareček, šéfdirigent Pražské komorní filharmonie Jakub Hrůša, hudební kritička Věra Drápelová, klavírista Martin Kasík či operní pěvkyně Libuše Márová.~kul
Brněnský soud se dnes bude zabývat výroky vedení někdejší DS Brno 5. ledna (ČTK) - Brněnský krajský soud se dnes bude v odvolacím řízení zabývat výroky šesti členů nejvyššího vedení zrušené Dělnické strany (DS). Loni je brněnský městský soud potrestal pokutami a podmínkami za údajně extremistické výroky, které pronesli na prvomájové demonstraci v roce 2009 v Brně. Vinu popírají. Proto se proti verdiktu odvolali. Po demonstraci Dělnickou stranu kvůli extremistickým postojům jejich členů zrušil Nejvyšší správní soud. Její vedení nyní působí v nástupnické Dělnické straně sociální spravedlnosti (DSSS), kterou vede Tomáš Vandas. Stál již v čele DS. I on je jedním z odsouzených. Předpokládá se, že vedení DSSS přijdou k soudu podpořit příznivci strany. Na proces, v němž může odvolací soud verdikt potvrdit, zrušit, popřípadě vynést nový rozsudek, budou dohlížet nejen posílená justiční stráž, ale i policejní hlídky.~zak
Novým šéfem Yahoo bude Scott Thompson z eBay New York 4. ledna (ČTK) - Americká internetová společnost Yahoo jmenovala svým novým generálním ředitelem Scotta Thompsona. Ten doposud pracoval v internetové aukční síni eBay jako prezident její platební divize PayPal. Společnost Yahoo dnes oznámila, že Thompson nastoupí do jejího čela na začátku příštího týdne. Firma Yahoo začátkem září odvolala generální ředitelku Carol Bartzovou. Její povinnosti od té doby přechodně zastává finanční ředitel Tim Morse. Bartzová ve funkci skončila po dvou a půl letech poznamenaných stagnací, nespokojeností investorů a spory s čínskou společností Alibaba Group. Thompson je podle analytiků v internetových kruzích respektovaným jménem. "Rozhodně to je schopný manažer a ve firmě PayPal je rozhodně úspěšný," uvedl podle agentury Reuters analytik Brett Harriss ze společnosti Gabelli & Co, která v Yahoo vlastní podíl. Firma Yahoo je nyní nucena uvažovat o restrukturalizaci svých aktivit, neboť má rostoucí potíže v boji s konkurenty jako Google či Facebook.~pit~efm
Řidič MHD dostal za srážku tramvaje s trolejbusem 3,4 roku vězení Brno 3. ledna (ČTK) - Brněnský městský soud poslal dnes na tři roky a čtyři měsíce do vězení třiatřicetiletého řidiče MHD Milana Hladkého za to, že loni v květnu zavinil v Brně-Černých Polích srážku svého trolejbusu s tramvají. Řidič vjel do křižovatky na červenou. Při nehodě zahynul sedmasedmdesátiletý muž a dalších 13 lidí bylo zraněno. Součástí trestu je také pětiletý zákaz řízení motorových vozidel.~zak~dpr
Liberec jde do přípravy s minimem změn, krátce bude chybět Nezmar Liberec 5. ledna (ČTK) - Se všemi oporami a jen s minimem změn v kádru dnes vstoupili do zimní přípravy fotbalisté Liberce, po podzimní části druhý tým nejvyšší soutěže. Ze stabilních hráčů chyběl na dnešním tréninku pouze univerzál Jan Nezmar, který se kvůli osobním důvodům a po dohodě s koučem Jaroslavem Šilhavým připojí ke spoluhráčům až v pondělí. V pátek Severočeši na pražské FTVS absolvují fyzické testy. Šilhavému se jinak hlásilo 23 fotbalistů. Nováčky v týmu jsou mladík Pavel Bína, který povýšil z B-mužstva, a Zbyněk Musiol. Ten už je hráčem Liberce od léta, ale podzim strávil na hostování ve Viktorii Žižkov. V polovině ledna se připojí také brankář Ondřej Kolář, jenž je nyní s reprezentační osmnáctkou na přípravném turnaji v Rusku. Brzy by se k týmu měl připojit i sedmnáctiletý nigerijský útočník Moustapha Ndiaye, kterého chce Liberec získat nastálo do svých služeb v létě po dovršení Afričanovy plnoletosti. Liberecký tým možná opustí stoper Peter Zieris. O něj má zájem druholigové Ústí nad Labem a Zieris by tam mohl na jaře hostovat.~spo
Před deseti lety zemřel pivovarnický magnát Freddy Heineken Noordwijk/Praha 2. ledna (ČTK) - Před deseti lety, 3. ledna 2002, zemřel jeden z "pivovarských králů" Evropy. Nizozemský magnát Alfred Henry Heineken, kterého okolí přezdívalo Freddy, dokázal transformovat rodinný podnik založený jeho dědečkem Gerardem Adrianem Heinekenem v roce 1864 v jeden ze světových pivovarnických gigantů. Byl označován za jednoho z nejbohatších lidí v zemi, jeho majetek byl odhadován na více než 3,6 miliardy dolarů. Heineken se narodil 4. listopadu 1923 a pro rodinnou firmu pracoval od svých osmnácti let. Koncem 40. let pobýval v USA, kde studoval americké reklamní metody. V Evropě pak zabodoval neotřelou prodejní a reklamní politikou, díky níž se vyšvihl mezi největší pivovarnické skupiny světa. Sám také navrhl proslulou heinekenovskou zelenou láhev a logo s rudou hvězdou. "Neprodáváme pivo, prodáváme pohodu," bylo jeho životním mottem.~ptr
ČT: Generální inspekce vyšetřuje detektivy z ÚOKFK Praha 2. ledna (ČTK) - Generální inspekce bezpečnostních sborů (GIBS) začala hned první den své existence vyšetřovat detektivy protikorupční policie (ÚOKFK) v kauze údajně předražených jízdenek na pražskou MHD. Informovovala o tom dnes Česká televize (ČT). Mluvčí GIBS Radka Sandorová televizi vyšetřování potvrdila, podrobnosti ale nesdělila. ČT zveřejnila telefonát, ve kterém ředitel ÚOKFK Tomáš Martinec žádá o schůzku svědka v kauze Vladimíra Sittu mladšího. "Nevidím na tom nic, co by bylo nestandardního," řekl ČT Martinec. Dodal, že chtěl se Sittou probrat jeho tvrzení, že se policie případem nezabývá. Proto už také detektivy vyšetřuje inspekce, uvedla ČT. Nahrávku telefonátu získali podle televize Sittovi odpůrci ve chvíli, kdy se zmocnili jeho počítače při přebírání tiskárny Neograph, která byla dodavatelem jízdenek pro Dopravní podnik hlavního města Prahy (DPP) . "Vím o jediné nahrávce, a tu jsem dostal z veřejné emailové adresy, tuším, ze Seznamu, shodou okolností hodinu před násilným převzetím společnosti," komentoval situaci pro ČT Sitta. Televize už dříve uvedla, že při převzetí Neographu novým představenstvem 16. prosince asistovala i protikorupční policie. Policisté se prý obávali toho, že by se mohly ztratit některé dokumenty. Společnost převzala skupina kolem Jana Janků. O vliv ve firmě přišel Sitta, který na podezřelé toky peněz upozornil. Společnost Neograph měla údajně uzavřenou smlouvu s firmou Cokeville Asset Inc. sídlící na Britských Panenských ostrovech. Za zprostředkování smlouvy mezi firmou Neograph a DPP měla společnost Cokeville dostat z každého lístku 17 haléřů. Ukončení současné smlouvy a uzavření nové navrhl Neograph. Firma přiznala, že výroba jízdenek je dvojnásobně předražená. Smlouvu uzavřel před čtyřmi lety za Neograph Janků. V kauze padlo už několik trestních oznámení. Podle Nadačního fondu proti korupci se peníze vyváděné z dopravního podniku vracely přes advokátní společnost Šachta & Partners zpět do Česka k lidem napojeným na dopravní podnik. Advokátní kancelář se proti tomuto tvrzení ohradila.~zak~pol~pod~prg
Lupič srazil kolemjdoucího, ten ho ale později zase potkal a udal Praha 4. ledna (ČTK) - Lupič s nožem v ruce vykradl na Štědrý den bar na Sofijském náměstí v Praze a při útěku ještě srazil na zem kolemjdoucího muže. Ten ale údajného pachatele o týden později potkal před obchodem a oznámil to policistům, kteří pak podezřelého chytili. Na policejním webu to dnes uvedla mluvčí pražské policie Eva Kropáčová. Dopadený sedmadvacetiletý recidivista se k loupeži přiznal. Muž s nožem vstoupil do baru 24. prosince a vyhrožoval barmance násilím. Žena mu proto dala zhruba 10.000 korun. Lupič pak z baru utekl, ale porazil přitom jednoho kolemjdoucího. "Tento muž šel 31. prosince nakoupit do supermarketu na ulici Lhotecká a před prodejnou si povšiml muže, který odpovídal podobě lupiče z baru. Neprodleně pak přivolal policii," řekla Kropáčová. "Recidivista se při výslechu k činu doznal a své jednání přikládal špatné životní situaci," doplnila policejní mluvčí. Kriminalisté jej obvinili z trestného činu loupeže, za což mu hrozí až deset let vězení.~zak~prg
Irácký premiér přijede do ČR, řešit by mohl prodej L-159 Praha 4. ledna (ČTK) - Irácký premiér Núrí Málikí navštíví 23. a 24. ledna Českou republiku. S českými politiky zřejmě bude jednat mimo jiné o prodeji bitevníků L-159 do Iráku. Nabídka české strany na prodej asi dvaceti letadel, které české armáda nepotřebuje, podle ministerstva obrany stále platí. Irák se ale dosud nerozhodl, zda na ni kývne. Jednání s Irákem jsou zřejmě poslední šancí na prodej letounů L-159. "Ministerstvo obrany doufá, že při příležitosti návštěvy se jednání posune," řekl dnes ČTK mluvčí ministerstva obrany Jan Pejšek. Česká republika by podle něj stroje Iráku ráda prodala. Málikí, který zastává i post ministra obrany, by měl v Praze jednat s premiérem Petrem Nečasem i ministrem obrany Alexandrem Vondrou. Detailní program návštěvy se teprve chystá. Česká strana se snaží letadla neúspěšně prodat již řadu let. Jednání s Irákem se jevila nadějně, trvají ale už více než rok. Loni v květnu za dokončení obchodu v Iráku lobboval i premiér Nečas. Málikí tehdy řekl, že by Irák a Česká republika mohly nákup letadel L-159 "v krátké době" dokončit. O podmínkách prodeje strojů L-159 jedná v Iráku výrobce letadel Aero Vodochody s podporou české vlády. Soupeří ale jak se svým tradičním konkurentem - britským letadlem Hawk, tak s Korejci. Ti nabízejí ve spolupráci s americkou zbrojovkou Lockhead Martin nadzvukový cvičný stroj. Armáda ani Aero Vodochody zatím nezveřejnily, za kolik by stroje prodaly. Pravděpodobnou variantou ale je, že by armáda letadla prodala Aeru, které by je pak dodalo do Iráku. Dá se očekávat, že cena bude mnohonásobně nižší, než za kolik armáda letadla pořídila. Jakýkoliv prodej je ale pro armádu nyní lepší, než investovat do údržby více než třicet letadel, se kterými nelítá.~pol~pod~dpr~efm
Marocký král jmenoval novou vládu premiéra bin Kiráního Rabat 3. ledna (ČTK) - V Maroku dnes král Muhammad VI. jmenoval novou vládu pod vedením premiéra Abdalláha bin Kiráního. Umírněná islamistická Strana spravedlnosti a rozvoje (PJD), které bin Kirání předsedá, vyhrála listopadové volby a její ministři budou zastávat jedenáct z celkových třiceti ministerských postů. Bin Kirání se stal premiérem v souladu s novou ústavou, která předpokládá, že místo předsedy získá strana s nejvíce odevzdanými hlasy v parlamentních volbách. Vítězná PJD, která byla dlouho opoziční stranou, získala 107 křesel, ostatní koaliční strany dohromady 110 křesel. Koaliční vládu tvoří PJD, Strana nezávislosti Istiklál, Socialistický svaz lidových sil (USFP) a bývalá komunistická Strana pokroku a socialismu (PPS). Předčasné volby byly jedním z výsledků reformy ústavy, schválené v červencovém referendu. Podnět k těmto krokům dal marocký král ve snaze zastavit protivládní protesty, které v Tunisku a Egyptě vedly ke svržení režimu. Podle novelizované ústavy by měl král část svých pravomocí předat zvoleným činitelům, konkrétně například výkonná moc by měla být přesunuta na vládu. Panovník ale bude nadále předsedat zasedáním vlády a ponechal si i poslední slovo v otázkách náboženství a armády či kontrolu soudů. Bin Kirání, který byl zvolen předsedou strany v roce 2008, vede umírněnou promonarchistickou politiku a opakovaně vyjádřil svou podporu králi, i když by jeho straničtí kolegové upřednostňovali krále s méně pravomocemi.~for~pol
BMW: Poptávka po autech letos poroste, zejména po luxusních Frankfurt nad Mohanem 3. ledna (ČTK) - Celosvětový automobilový trh by měl v letošním roce vykázat nárůst o čtyři procenta. Prodej samotných luxusních vozů by měl stoupnout dokonce o více než osm procent. Předpověděl to finanční ředitel německé automobilky BMW Friedrich Eichiner v rozhovoru pro list Süddeutsche Zeitung. Na evropském automobilovém trhu letos Eichiner očekává stagnaci poptávky. Spojené státy a Čína však podle něj nabízejí příležitosti k růstu, napsala agentura Reuters. Eichiner rovněž uvedl, že BMW posílí výrobu na trzích se silnou poptávkou, tedy v Číně, Indii a Latinské Americe. BMW je největším producentem luxusních automobilů na světě. Automobilka v období od ledna do listopadu prodala 1,51 milionu vozů, a s předstihem tak překonala svůj celoroční prodejní rekord. Za celý loňský rok by měl její prodej poprvé v historii překročit 1,6 milionu vozů.~str~aut~obo
Avízo, 5.1.: Den otevřených dveří v azylovém domě v... Olomouc - 09:30 Den otevřených dveří v azylovém domě v Olomouci-Řepčíně. Místo: azylový dům, Olomouc - Řepčín Pramen: mluvčí radnice Jana Doleželová, tel.~den~sop
Asociace exportérů varuje před získáváním trhů za každou cenu Mladé Buky (Trutnovsko) 4. ledna (ČTK) - Asociace exportérů varuje české firmy před snahou proniknout v době zpomalení ekonomiky na nové zahraniční trhy za každou cenu. V letošním roce bude podle asociace důležité udržet získaná teritoria. Rok 2011 přitom asociace z pohledu exportu hodnotí jako velmi úspěšný, kdy by obchodní bilance ČR mohla skončit v rekordním přebytku kolem 200 miliard korun. ČTK o tom dnes informoval předseda asociace Jiří Grund. Letos asociace očekává zhoršení podmínek pro export. Důležité proto podle Grunda bude udržet získané trhy, případně s rozvahou přemýšlet o staronových trzích, například v zemích Společenstva nezávislých států. "Každopádně je třeba zachovat chladnou hlavu a nesnažit se za každou cenu protlačit na další trhy. Nejisté výsledky a zbytečné investice do takových pokusů by mohly být pro řadu exportérů fatální," uvedl Grund. Podle analytika společnosti Akcenta Miroslava Nováka lze přebytek obchodní bilance čekat i nadále, ale objem exportu bude v meziročním srovnání stagnovat nebo dokonce klesne. "Jedním z klíčových důvodů je právě svázanost českého vývozu s německým hospodářstvím, kde jsou evidentní známky výrazného zpomalení," uvedl Novák. Podle dosud známých výsledků zahraničního obchodu za leden až říjen 2011 vzrostl vývoz meziročně o 14 procent a dovoz o 12,3 procenta. Obchodní bilance za toto období skončila aktivem 159,8 miliardy Kč, které tak meziročně bylo o 48,5 miliardy korun vyšší.~mak~obo
Jihomoravští vlekaři čelí další velmi špatné zimní sezoně Brno 5. ledna (ČTK) - Vlekaři na jižní Moravě prožívají opět jednu z velmi špatných sezon. V regionu od příchodu kalendářní zimy dosud pořádně nenasněžilo. Ani vločku mu nepřinesla nedávná sněhová bouře Joachim, která sice zemi zasáhla, větší části Moravy se ale zcela vyhnula. V kraji jsou v provozu jen dvě sjezdovky, na nichž bílá pokrývka postupně taje. Vlekaři, které dnes ČTK oslovila, doufají v to, že se vyplní očekávání meteorologů a o víkendu přituhne. Jinak sníh zcela odtaje. "Sníh sice máme, a dokonce dnes ráno mírně přisněžilo, zájem o lyžování je ale tradičně velmi malý. Problém je v tom, že počasí všude v regionu, kde prší, připomíná podzim a lidi by ani nenapadlo, že by někde na sjezdovce mohl ležet sníh," řekl provozovatel skiarálu v Olešnici na Blanensku Pavel Hlaváček. Tamní sjezdovka má sníh, protože leží na nejvýše položeném místě celé jižní Moravy. Jen pár minut jízdy autem od ní ale není po sněhu ani vidu. Olešnická sjezdovka má 500 metrů a pokrývá ji asi půl metru sněhu. Poměrně rychle ale taje. Lyžuje se také v Němčičkách na Břeclavsku na sjezdovce mezi vinohrady a meruňkovými sady. Pokryta je umělohmotným povrchem. Asi dvě třetiny svahu nyní ještě pokrývá umělý sníh. Pokud se ochladí, okamžitě začne umělé zasněžování sjezdovky. "Naštěstí máme nasmlouvány školy z okolí, které k nám jezdí na lyžařský výcvik, takže potíže s nedostatkem lyžařů až takové nemáme. Počasí ale rozhodně zimní není," řekl tamní vlekař Jaroslav Stávek. Mimo provoz jsou vleky například v Blansku-Hořicích, v Hodoníně u Kunštátu a v Předklášteří. Spíše než lyžaře lze na jihu Moravy potkat cyklisty na kolech, kteří šlapou do pedálů, přestože je může zastihnout dešťová přeháňka. Jižní Morava má nejmírnější klima v zemi. Meteorologové v minulosti důrazně varovali před všemi investicemi do lyžování. Kvalitní zimní sezonu s přírodním sněhem neměli vlekaři v regionu už dlouhá léta.~met~spl
Fotbalisty Rovníkové Guineje povede na šampionátu Brazilec Paulo Johannesburg 4. ledna (ČTK) - Spolupořadatel afrického fotbalového šampionátu Rovníková Guinea má necelé tři týdny před začátkem turnaje nového trenéra. Francouze Henriho Michela, jenž odstoupil před Vánoci kvůli vměšování funkcionářů do své práce, nahradil Brazilec Gilson Paulo. Dvaašedesátiletý Paulo, jenž byl sportovním ředitelem fotbalové akademie ve Vasco da Gama, má pouze šest dnů na oznámení nominace. Africký pohár národů začne 21. ledna a Rovníková Guinea, papírově nejslabší účastník šampionátu, se v základní skupině A utká s Libyí, Senegalem a Zambií. Druhým pořadatelem je Gabon.~spo
David Svoboda je opět Pětibojařem roku Praha 5. ledna (ČTK) - David Svoboda se stal podruhé za sebou a počtvrté v kariéře vítězem ankety Pětibojař roku. V hlasování trenérů a funkcionářů Českého svazu moderního pětiboje vyhrál v hodnocení minulé sezony suverénně před Natálií Dianovou, za kterou těsně o bod skončil třetí Ondřej Polívka. Svoboda, který získal u všech hlasující první místo, v uplynulém roce vyhrál v květnu Světový pohár v maďarské Százhalombattě. Navíc dosáhl na triumf v Kremlin Cupu v Moskvě, který byl nejlépe dotovaným závodem v historii pětiboje. V červnu pak vystoupal na pozici světové pětibojařské jedničky. Společně s Polívkou a Michalem Sedleckým získali bronzovou medaili na mistrovství Evropy v britském Medway. A v posledním závodu sezony - Champion of Champions na Sicílii - obsadil Svoboda druhé místo. Člen pražské Dukly Svoboda, jedna z českých nadějí pro letní olympijské hry v Londýně, vyhrál pětibojařskou anketu i v letech 2007, 2008 a 2010. Ocenění Pětibojař roku 2011 v kategorii juniorů získala také díky stříbru ze smíšené štafety na MEJ v polském Drzonkově Barbora Kodedová, která startovala i na seniorských šampionátech v Medway a Moskvě.~spo
Česká měna dnes oslabila nad 20 korun za dolar Praha 4. ledna (ČTK) - Česká měna dnes prolomila úroveň 20 korun za dolar a je proti americké měně nejslabší od července 2010. Krátce se této hranice dotkla již v závěru loňského roku, kdy ale během téhož dne opět posílila a vrátila se pod 20 Kč/USD. Dnes kolem 17:00 koruna proti úterý ztratila 34 haléřů na 20,06 Kč/USD. Vůči euru si pohoršila o 15 haléřů na 25,89 Kč/EUR, vyplývá z údajů serveru Patria Online.~bur~bup
Praha 4 zpochybňuje převod pozemků na Zeleném pruhu Praha 5. ledna (ČTK) - Praha 4 chce napadnout prodej pozemků v oblasti Zeleného pruhu v Braníku, podle ní byly pozemky prodány pod cenou. Novinářům to dnes řekl starosta Prahy 4 Pavel Horálek (ODS). Parcely původně patřily Pozemkovému fondu ČR, jeden z nových vlastníků v místě vykácel část stromů. Vyjádření pozemkového fondu ČTK zjišťuje. Radnice je ochotna pozemky odkoupit. Cena, za kterou je vlastník nabízí, je ale podle radnice příliš vysoká. Podle deníku E15 prodal pozemkový fond svůj podíl na parcele, kde se nedávno kácelo, za 256 korun za metr čtvereční. To považuje radnice za nepřijatelné. "Zvažujeme všechny možné právní kroky, abychom napadli převod z pozemkového fondu na nové vlastníky," řekl starosta Horálek. V úvahu podle něj připadá žaloba či trestní oznámení. Horálek tvrdí, že radnice se o odkoupení tohoto podílu také ucházela, pozemkový fond jí ale nevyhověl. Současný vlastník podle radnice pokácel pět stromů, většina z nich byla "podměrečná", proto na jejich pokácení nepotřeboval povolení. Pokud by chtěl odstranit i další stromy, musel by prý požádat městskou část o povolení. "Uděláme vše pro to, aby se tam dál nekácelo," konstatoval Horálek. Praha 4 nesouhlasí rovněž se změnou územního plánu z parku na stavební parcely, o kterou vlastník usiluje. Podle Mladé fronty Dnes chce vlastník Lubomír Švec postavit v místě zahradní restauraci nebo pozemek prodat developerům. "Když bude radnice laxní, pokácím ostatní stromy a oplotím pozemek. Je na radnici udělat vstřícný krok," uvedl Švec v deníku. Podle starosty je hodnota pozemků v této lokalitě podle cenové mapy 800 korun za metr čtvereční, radnice je ochotna vlastníkovi nabídnout dvojnásobek. "Nikdo si nemůže myslet, že od městské části získá spekulacemi a nátlakovými akcemi třeba desetinásobek," dodal starosta. Vlastník ale cenu podle cenové mapy označil v MFDnes za směšnou. Po vykácení stromů v parku hlídkují častěji strážníci. Praha 4 také požádala místní obyvatele, aby jí jakékoliv podezřelé pohyby v parku hlásili.~pol~pod~ekl~prg
Před 110 lety zemřel významný puškař Sylvestr Krnka Praha 3. ledna (ČTK) - České země mají dlouhou tradici výroby zbraní, v Čechách a na Moravě se také narodilo mnoho vynikajících zbrojních konstruktérů a vynálezců. K nejvýznamnějším z nich patřil Sylvestr Krnka, průkopník ve vývoji pušek - zadovek. Kvůli byrokracii a korupci však se svými puškami v tehdejším habsburském císařství neuspěl, uznání doma mu přinesl až obchodní úspěch v zahraničí. Zemřel jako majitel továrny v Michli u Prahy před 110 lety, 4. ledna 1902. Krnka nabízel své zadem nabíjené pušky, které vykazovaly mnohem větší kadenci i dostřel než dosavadní předem ládované pušky, rakouské armádě již před bitvou u Hradce Králové v roce 1866, kde habsburské mocnářství utrpělo drtivou porážku od Prusů. Za jednu z příčin pruského vítězství bývá označována i výzbroj vítězných Prusů, kteří měli dokonalejší pušky - zadem nabíjené jehlovky zvládající šest výstřelů za dobu, kdy rakouský voják vystřelil a nabíjel. Krnka se však opakovaným odmítnutím rakouské armády nedal odradit, svoji pušku obohatil o důmyslné zvýšení rychlosti střely či nové kovové nábojnice a nakonec svojí zbraní zaujal černohorského knížete Nikolu. Po černohorské armádě se jeho puškami začaly vybavovat i vojska Bulharska, Švédska, Norska a hlavně Ruska. Rusko dokonce "krnkovky" vyhlásilo za nejlepší zbraně doby a jejich autorovi udělilo vysoké válečné vyznamenání. V rusko-turecké válce z ní údajně střílelo skoro čtvrt milionu ruských vojáků. Puškař Krnka, rodák z Velkého Boru u Horažďovic (31. prosince 1825), si díky úspěchu v zahraničí mohl v Horní Michli u Prahy otevřít dílny, které se později rozrostly v továrnu. Kromě výroby a vývoje zbraní se zde věnoval i civilní výrobě, mimo jiné sestrojil šlapací tramvaj, která byla hitem Národopisné výstavy českoslovanské v roce 1895 v Praze.~str
Policie obvinila muže, který chtěl podvodem získat miliony Praha 4. ledna (ČTK) - Policie obvinila třiatřicetiletého muže z několika pokusů o úvěrový podvod a z padělání a pozměnění veřejné listiny. V případě odsouzení mu hrozí až osm let vezení, řekl dnes ČTK policejní mluvčí Tomáš Hulan. Muž se chtěl podle policie pomocí podvodů během tří dnů obohatit o víc jak tři miliony korun. "Pokaždé navštívil náhodně vybraný autobazar, kde chtěl na základě padělaných dokladů a upravených daňových přiznání získat úvěr v řádu statisíců," řekl Hulan s tím, že muž takto navštívil čtyři autobazary. Za získané peníze chtěl muž koupit zánovní luxusní vozidla, vždy v hodnotě asi milionu korun. Při posledním pokusu o podvodné získání peněz byl přímo při činu zadržen policisty. "O podvody se obviněný pokusil jak v různých částech metropole, tak ve Středočeském kraji," dodal Hulan.~zak~prg
Na Šumpersku zastavil spadlý strom provoz na železniční trati Olomouc 5. ledna (ČTK) - Spadlý strom zastavil dnes před polednem provoz na trati mezi Starým Městem a Hanušovicemi na Šumpersku. Vlak do překážky najel, nikdo ale nebyl zraněn. Dopravu zajistila náhradní autobusová doprava. Provoz bude zřejmě zastaven až do podvečerních hodin, na trať totiž následně spadly další stromy, řekl ČTK mluvčí Správy železniční dopravní cesty Pavel Halla. "Strom spadl v souvislosti s počasím, tedy silným větrem s sněžením. Velké škody nevznikly," uvedl Halla. Původně měl být provoz obnoven kolem 15:00, situaci ale zkomplikovaly další spadlé stromy. České dráhy vypravily náhradní autobusy. Jejich mluvčí Radek Joklík doplnil, že nejde o zvlášť frekventovanou trať. Jezdí po ní pouze osobní vlaky zhruba v hodinovém intervalu. V Olomouckém kraji se kvůli spadlému stromu provoz odpoledne zastavil i mezi obcemi Troubelice a Libina. Po zhruba 40 minutách se tam ale podařilo překážku odstranit. Podle Hally počasí způsobilo problémy na železnici i na dalších místech v Česku. Husté sněžení a silný vítr dnes na Šumpersku komplikuje i provoz na silnicích, všechny jsou ale sjízdné. Hasiči odstraňovali několik spadlých stromů či větví.~met~dpr
Filozof a spisovatel Umberto Eco oslaví osmdesátiny Alessandria (Itálie)/Praha 4. ledna (ČTK) - Italský vědec a literát Umberto Eco, který 5. ledna oslaví osmdesátiny, patří k nejuznávanějším spisovatelům současnosti. Autor desítek knih, z nichž však pouze šest jsou beletrií, získal celosvětovou proslulost především svým románem Jméno růže z roku 1980. Jeho zatím poslední román Pražský hřbitov patří v současnosti k nejprodávanějším knihám na světě. Šestici jeho románů doplňují Foucaultovo kyvadlo, Ostrov včerejšího dne, Baudolino a Tajemný plamen královny Loany. Rodák z piemontské Alessandrie, který poutavostí a čtivostí mnohovýznamového textu zpřístupňuje náročný filozofický jazyk široké veřejnosti, je však především vědcem. Přednáší na mnoha univerzitách a je zakladatelem italské školy literární komunikace. V teoretickém díle Vizionáři a konformisti (1964) zkoumal vlastnosti a předpoklady masového umění. Nejvíce ceněn je jeho Traktát o obecné sémiotice z roku 1975. Kromě toho je Eco mimo jiné i autorem řady knih pro děti a esejů.~kul
Výsledky ankety Pětibojař roku 2011 Anketa Pětibojař roku 2011: 1. Svoboda 13 b., 2. Dianová 29, 3. Polívka 30 (všichni ASC Dukla) 64. Junioři: 1. Kodedová (ASC Dukla Praha) 17, 2. Kuf (TJ Dukla Praha) 18, 3. Kindl (SDJ Dukla/TJ Dukla Praha) 44. (Pozn.: Body jsou součtem umístění hlasujících).~spo
V Kněžmostu hořel sklad, škoda činí čtyři miliony korun Kněžmost (Mladoboleslavsko) 4. ledna (ČTK) - V Kněžmostu na Mladoboleslavsku dnes hořelo ve skladovací hale, ve které byly uloženy součásti zemědělských strojů. Plameny napáchaly škodu čtyři miliony korun, příčinu vyšetřovatelé zjišťují. ČTK to sdělila mluvčí středočeských hasičů Lenka Kostková. Hasiči k požáru vyjížděli půl hodiny po poledni, oheň se jim podařilo dostat pod kontrolu ve 13:00 a definitivně ho zlikvidovali o hodinu později. Podle Kostkové hořela část o rozměrech 20 krát osm metrů. Uvnitř byly uskladněny palety, nástavby různých zemědělských strojů a náhradní díly. Největší škodu, dva miliony korun, oheň způsobil na lisu na kulaté balíky.~zak
Revizoři loni odhalili v olomoucké MHD více černých pasažérů Olomouc 4. ledna (ČTK) - Revizoři olomouckého dopravního podniku loni odhalili v autobusech a tramvajích městské hromadné dopravy o něco více černých pasažérů než v roce 2010. Jejich počet meziročně vzrost o 0,9 procenta na 10.019. Na pokutách loni podnik vybral zhruba 6,5 milionu korun, asi o jeden milion Kč méně než v roce předcházejícím. ČTK to dnes řekla mluvčí dopravce Magdaléna Kopřivová. Nejvíce, 62 procent, černých pasažérů kontroloři dopravního podniku odhalili v tramvajích, zbylých 38 procent v autobusech. "Z hlediska tramvajových linek bylo zjištěno nejvíce cestujících bez platného jízdního dokladu u linky číslo 4. U autobusových linek to bylo v případě linky číslo 16," uvedla mluvčí. Dopravní podnik účtuje černým pasažérům pokutu 700 korun na místě či do 15 dnů. Po uplynutí této lhůty sankci dopravce zvyšuje na 1000 korun. Na místě podle mluvčí loni zaplatilo pokutu osm procent pasažérů, kteří neměli jízdenku, dalších 52 procent ji uhradilo později v pokladnách, složenkami a převody na účet. "Inkasní společnosti bylo odprodáno 40 procent případů," řekla mluvčí. Olomoucký dopravní podnik loni zinkasoval na pokutách zhruba 6,5 milionu korun, asi o jeden milion Kč méně než v roce 2010. "Pokles je daný tím, že část pohledávek z roku 2009 byla realizována až v roce 2010," uvedla mluvčí. Dopravní podnik města Olomouce zaměstnává deset kontrolorů. Ani loni se podle mluvčí nevyhnuli verbálním útokům a fyzické agresi. "Mezi občasnými drobnými poraněními zaměstnanců přepravní kontroly v roce 2011 jsme zaznamenali dva vážnější případy poranění, jeden z těchto případů skončil pracovní neschopností zaměstnankyně přepravní kontroly," uvedla mluvčí. Řidiči autobusů a tramvají olomouckého dopravního podniku předloni přepravili 57,9 milionu cestujících. Přesné údaje za loňský rok podnik zatím nemá, počet cestujících ale odhaduje na zhruba 54 milionů.~dpr
V Lotyšsku bude v únoru referendum o ruštině Riga 3. ledna (ČTK) - V Lotyšsku se 18. února uskuteční referendum o návrhu přiznat ruštině status druhého státního jazyka. O referendu rozhodla petiční akce zorganizovaná ruskojazyčnými organizacemi, při níž se během loňského listopadu podařilo shromáždit téměř 190.000 podpisů. Status státního jazyka má v zemi zatím pouze lotyština. Ve dvoumilionovém Lotyšsku dnes žije 35 až 45 procent lidí hovořících rusky. Silná ruskojazyčná komunita je pozůstatkem sovětského období, kdy se pobaltské státy a především právě Lotyšsko staly cílem silné vlny ruských přistěhovalců. V éře samostatného Lotyšska před druhou světovou válkou žilo v zemi jen devět procent Rusů. Jazyková otázka a postavení sovětských přistěhovalců je v Lotyšsku dodnes citlivou politickou otázkou. Zhruba 16 procent Lotyšů, kteří se přistěhovali před rozpadem SSSR, nemá platné občanství a stěžuje si na postavení "občanů druhého řádu". Návrh zákona uznávajícího ruštinu jako druhý státní jazyk byl koncem loňského roku předložen lotyšskému parlamentu, ale poslanci ho těsně před Vánocemi neschválili. Aby se návrh podařilo prosadit prostřednictvím referenda, musí se pro něj vyslovit polovina občanů, kteří hlasovali v minulých parlamentních volbách, tedy zhruba 770.000 lidí. Lotyšská pravicová vládní koalice, jejímž členem není strana Centrum shody hájící zájmy ruskojazyčného obyvatelstva, označuje myšlenku referenda za kontroverzní. Vyzvala obyvatele, aby návrh na uznání ruštiny jako druhého státního jazyka nepodpořili. Premiér Valdis Dombrovskis označil petici za vyhlášení referenda za "největší politický neúspěch" roku 2011. Prezident Andris Bérziňš prohlásil, že se tohoto "absurdního divadla" osobně nezúčastní.~pol
Ve věku 87 let zemřel v kanadském Torontu Josef Škvorecký Toronto (kanada) 3. ledna (ČTK) - Ve věku 87 let zemřel dnes v kanadském Torontu český spisovatel a nakladatel Josef Škvorecký. Informoval o tom kanadský server The Globe and Mail, podle něhož známý český spisovatel v nemocnici podlehl rakovině.~kul
Ludmila Mojžíšová pomohla otěhotnět stovkám žen Praha 2. ledna (ČTK) - Na Ludmilu Mojžíšovou, která zemřela před 20 lety, 3. ledna 1992, dodnes s láskou vzpomínají tisíce lidí, jimž pomohla k vytouženému dítěti či je zbavila bolesti. Mojžíšová byla rehabilitační sestra, která bez použití léků díky svému speciálnímu cvičení léčila bolesti zad i neplodnost. Mojžíšová, která se narodila 25. října 1932 v Užhorodu na dnešní Ukrajině, pracovala nejprve jako zdravotní sestra, později se stala asistentkou na Fakultě tělesné výchovy a sportu (FTVS) Univerzity Karlovy. Postupně vyvinula vlastní metodu odstraňování funkčních poruch pohybového systému, která spočívá v kombinaci vyrovnávacích cvičení, mobilizací žeber a uvolňování kostrče. Mojžíšová proslula především úspěchy při léčbě neplodnosti, za svého života se však často setkávala s odmítáním ze strany gynekologů. Každodenní krátké cvičení dle její metody dokáže zmírnit i migrény, bolesti zad či v podbřišku. Její metoda, která se skládá z deseti cviků, má dodnes místo v komplexní léčbě neplodnosti, je považována za vhodnou doplňkovou léčbu.~zdr
Prodej tepla se kvůli počasí snížil o zhruba desetinu Praha 5. ledna (ČTK) - Nadprůměrné teploty během současné topné sezony, která trvá od září do května, snižují spotřebu tepla. Od září do konce prosince klesl prodej tepla o deset procent proti normálu. ČTK to dnes sdělil mluvčí Teplárenského sdružení Pavel Kaufmann. Propad spotřeby podle něj může pokračovat i v dalších měsících. "Pokud nedojde k významnému ochlazení v dalších měsících, budeme na tuto topnou sezonu možná vzpomínat jako na jednu z nejteplejších za poslední desetiletí," uvedl Kaufmann. Pro teplárny znamená teplá zima nižší tržby z prodeje tepla, ale také nižší náklady na spotřebované palivo. Teplárny letos zvedají ceny kvůli zvýšené sazbě DPH z deseti na 14 procent. Do cen promítají také dražší uhlí a plyn. Kaufmann neočekává, že by příští měsíce stačily vynahradit nižší prodeje tepláren na začátku topné sezony. Desetiprocentní pokles prodeje tepla podle něj platí při srovnání s dlouhodobým normálem. "Oproti podstatně chladnějšímu srovnatelnému období předloňského roku je ale propad samozřejmě podstatně větší," dodal. Podle Českého hydrometeorologického ústavu byl rok 2011 teplotně nadprůměrný. Loni byly teploty celkově o 0,8 stupně Celsia vyšší než průměr z let 1971 až 1990.~ene~met
Výsledky SP a Tour de Ski v běhu na lyžích v Toblachu Závody SP a Tour de Ski v běhu na lyžích - přejezd z Cortiny do Toblachu (Itálie) volnou technikou: Muži (32 km): 1. Cologna (Švýc.) 1:09:25,2, 2. Northug (Nor.) -1:15,8, 3. Legkov (Rus.) -1:16,4, 4. Kershaw (Kan.) -1:16,8, 5. Hellner (Švéd.) -1:17,2, 6. Manificat (Fr.) -1:18,3, 7. Černousov (Rus.) -2:51,4, 8. Bauer -2:51,8, 9. Harvey (Kan.) -2:52,8, 10. Vylegžanin (Rus.) -2:56,3, 11. Jakš (ČR) -3:03,9. Průběžné pořadí Tour (po 7 z 9 etap): 1. Cologna 3:02:25,6, 2. Northug -1:20,8, 3. Legkov -1:26,4, 4. Kershaw -1:31,8, 5. Hellner -1:32,2, 6. Manificat -1:33,3, ...8. Bauer -3:06,8, 11. Jakš -3:18,9. Průběžné pořadí SP (po 17 z 37 závodů): 1. Northug 894, 2. Cologna 716, 3. Legkov 438, 4. Manificat 432, 5. Hellner 416, 6. Harvey 363, ...11. Bauer 294, 22. Jakš 151, 87. Magál (ČR) 22.    15:30 15 km volně ženy.~spo
MŠMT: Přestávky na základních školách se zkracovat nebudou Praha 3. ledna (ČTK) - Přestávky ve vyučování na základních školách se zkracovat nebudou, protože žáci by neměli dost času na hygienické potřeby a přípravu na další hodinu. ČTK o tom dnes informovalo ministerstvo školství (MŠMT). Možnost zkrácení přestávek z deseti na pět minut měla stanovit nová vyhláška, ředitelé oslovení ČTK to označili za nesmysl. Přestávky mezi vyučovacími hodinami budou nadále nejméně desetiminutové, jedna dopolední přestávka musí trvat nejméně 15 minut. "Ministr školství, mládeže a tělovýchovy Josef Dobeš (VV) svolal poradu vedení, která se jednoznačně usnesla, že změna by nebyla ve prospěch žáků, a proto se vrací k původnímu znění," uvedlo ministerstvo. Podle původního návrhu, který MŠMT zveřejnilo dva dny před Vánocemi na  Podle ředitelů oslovených ČTK je ale zkracování přestávek nesmysl, protože děti i kantoři by prý nestíhali přebíhat mezi učebnami a ve školních jídelnách by nastal chaos. Hlavně pro menší děti na prvním stupni základních škol je prý pětiminutová přestávka příliš krátká, protože si během ní nestačí odpočinout. Problémy by mohlo způsobit i zkrácení přestávky na oběd, protože kapacita některých školních jídelen je malá a děti by se nestihly vystřídat. Obecně ale oslovení ředitelé vítají možnost volby a větší volnost při tvorbě struktury vyučovacího dne. "My toho nevyužijeme. Ale pokud je to ve vyhlášce jako možnost, a nikoliv povinnost, tak mi na tom nic nevadí," uvedl ředitel Gymnázia Brno Jiří Herman. Za "komický" a "nesmyslný" označil návrh na zkrácení přestávek senátor a stínový ministr školství za ČSSD Marcel Chládek. Podle něj jsou takové plány výrazem bezradnosti ministra Dobeše.~sko~for~pol~pod
Přes úspory podpoří letos Karlovarský kraj kulturu téměř stejně Karlovy Vary 3. ledna (ČTK) - Jen o málo nižší částkou než vloni podpoří letos Karlovarský kraj malé kulturní akce, profesionální soubory i nadregionální akce. Zatímco loni rozdělil kraj žadatelům téměř 6,8 milionu korun, letos to bude necelých 6,7 milionu korun. Podpořeny byly žádosti zhruba poloviny žadatelů, řekla dnes novinářům krajská radní Eva Valjentová (KSČM). Nejvíce peněz půjde tradičně na podporu akcí, které jsou přímo součástí krajského rozpočtu. Jde o krajsky významné akce nebo akce s nadregionálním významem. Největší podporu od kraje dostane Mezinárodní filmový festival Karlovy Vary. Letos to bude 2,4 milionu, o 100.000 Kč méně než loni. Opomenut nebude ani festival Uprostřed Evropy, který dostane 290.000 korun, také o 100.000 méně než loni. Druhou oblastí podpory jsou profesionální divadelní nebo hudební soubory. Z celkových 1,6 milionu korun dostanou po 460.000 Kč od kraje symfonické orchestry v Mariánských Lázních a Karlových Varech i chebské divadlo. Nově se letos ale objeví příspěvek pro znovuobnovované Karlovarské městské divadlo, a to 135.000 korun. Z malých kulturních akcí podpoří kraj 49 projektů z celkem 81. Celkem na ně rozdělí 1,3 milionu korun, o 16.000 méně než loni.~pol~pod~kul
Druhé etapě Rallye Dakar vládli loňští vítězové Attíja a Coma San Rafael (Argentina) 2. ledna (ČTK) - Druhou etapu Rallye Dakar vyhráli obhájci loňského prvenství španělský motocyklista Marc Coma a Katařan Násir Attíja mezi automobily. Coma vede i celkové pořadí, v kategorii vozů je v čele devítinásobný šampion Stéphane Peterhansel z Francie. Attíja po nevydařeném vstupu do soutěže, kterou zahájil v neděli 38. místem, dnes se svým hummerem zabral a vyhrál etapu ze Santa Rosy do San Rafaela s 290 měřenými kilometry o 54 sekund před Peterhanselem. Slavný Francouz s vozem Mini má v průběžné klasifikaci náskok 2:28 před druhým Američanem Robbym Gordonem. Attíja si polepšil na šestou pozici. Coma po nedělním druhém místě tentokrát zvítězil o 1:18 před dalším jezdcem na KTM Francouzem Cyrilem Desprésem. Celkově vede o dvě a půl minuty před Chilanem Franciskem Lópezem. Soutěži čtyřkolek zatím dominuje Uruguayec Serigo La Fuente. Pětinásobný vítěz této kategorie Josef Macháček jede po vyřazení z rallye kvůli nesplnění administrativních podmínek bez uvedení ve výsledkové listině a čeká na výsledek svého odvolání. Kamiony jsou zatím na trati druhé etapy. Po tragickém úmrtí argentinského motocyklisty Jorgeho Martíneze Boera v úvodní etapě se objevily informace o další smrtelné nehodě, která s dakarskou rallye souvisí. Jen 40 kilometrů od Boerova osudného pádu se v neděli zřídil ultralehký letoun s dvoučlennou posádkou, která se podle argentinských médií rozhodla sledovat dění na trati motoristické soutěže ze vzduchu. Sedmatřicetiletý pilot a jeho jedenáctiletý syn při nehodě zahynuli.~spo
Sálih prý zrušil odjezd do USA, chce zůstat do únorových voleb Saná 4. ledna (ČTK) - Jemenský prezident Alí Abdalláh Sálih se nehodlá uchýlit do Spojených států, jak slíbil po loňské dohodě s opozicí. Po deseti měsících protestů se prezident loni v listopadu zavázal, že po 33 letech ve funkci odstoupí výměnou za beztrestnost. Závazek demise zůstává v platnosti, ale slib, že odcestuje do USA, už podle jemenských úřadů neplatí. Podle dohody mezi Sálihem a opozicí má prezident oficiálně rezignovat 21. února, kdy se v Jemenu uskuteční předčasné volby. Dohoda Sálihovi zaručuje imunitu před trestním stíháním kvůli smrti demonstrantů během loňského povstání. Do února má zemi jako úřadující hlava státu vést dosavadní viceprezident Abdar Rabbú Mansúr Hadí. Náměstek jemenského ministra informací Abdal Džanadí dnes v Saná novinářům řekl, že Sálihova zamýšlená cesta do USA je nyní "nepravděpodobná". Členové vládnoucí Sálihovy strany prý prezidentovi doporučili, aby v zemi zůstal a v únoru dohlédl na to, aby se viceprezident Hadí ve volbách stal řádným prezidentem. "Setrvání prezidenta v Jemenu zajistí úspěch pro kandidáta národní jednoty Mansúra Hadího," řekl Džanadí. Americká vláda během vánočních svátků oznámila, že zvažuje možnost přijmout Sáliha v USA na léčení. Prezident si měl ve Spojených státech doléčit zranění, která utrpěl při loňském červnovém atentátu. Sám Sálih o své plánované cestě do Spojených států už dříve mluvil s tím, že tam chce odletět kvůli uklidnění situace ve své zemi. Tvrdil, že hospitalizaci nepotřebuje a že je mu dobře. Spojené státy Sáliha dlouho považovaly za významnou oporu v boji proti bojovníkům teroristické sítě Al-Káida, která je v Jemenu mimořádně aktivní. Nyní se podle agentury AP Washington obává, že Sálihova neochota vyklidit jemenskou politickou scénu může v Jemenu vyvolat chaos, jehož Al-Káida využije k posílení svých pozic.~for~pol
Koruna je k americkému dolaru nejslabší od července 2010 Praha 5. ledna (ČTK) - Česká měna dnes vůči dolaru klesla na nejnižší úroveň od předloňského července. Proti euru se přechodně dostala na dosah 26 korun, což je nejslabší úroveň od loňského listopadu, pak ztráty ale umazala. Podle serveru Patria Online byla koruna v 17:00 proti čtvrtku k euru silnější o čtyři haléře na 25,85 Kč/EUR a k dolaru slabší o 15 haléřů na 20,21 Kč/USD. Podle Jana Vejmělka z Komerční banky vystřídala dopolední oslabení středoevropských měn vůči euru v odpoledních hodinách korekce. Pod prodejní tlak se regionální měny dostaly hned s otevřením trhu pod vedením maďarského forintu. "Trhy se stále více obávají, že kvůli postoji maďarských vládních představitelů nebudou Maďaři schopni zasytit své financování, což by se negativně dotklo i poptávky po ostatních středoevropských aktivech," dodal. Podle Vejmělka se koruna vůči euru dostala na nejslabší úroveň od konce loňského listopadu, když byl kurz přechodně na dosah hladiny 26 Kč. K dolaru se koruna podle Tomáše Vlka z Patria Finance přiblížila dokonce k nejnižší úrovni od července 2010. Forint je vůči euru nejslabší v historii. Během dneška se přechodně propadl až na 324 HUF/EUR, což je za půl roku propad asi o 23 procent. Maďarská centrální banka musí podle tvrzení analytiků londýnské City bezodkladně a velmi výrazně zvýšit základní úrokové sazby, jinak propad forintu zřejmě nezastaví. Euro se dnes vůči dolaru poprvé od září 2010 propadlo pod hranici 1,28 USD; v 17:00 se obchodovalo na 1,2794 USD/EUR. Jednotnou evropskou měnu tlačí dolů přetrvávající obavy investorů ohledně dluhové krize v eurozóně. Tomáš Vlk podotkl, že ke zmírnění obav příliš nepřispěl ani slušný výsledek francouzských aukcí, které přilákaly dostatečnou poptávku a výnos při nich vzrostl jen nevýrazně.~bur~bup
Dvě ženy řádně neohlásily sňatek s cizincem, přišly o dávky Ústí nad Labem 4. ledna (ČTK) - Dvě ženy v Ústeckém kraji řádně neohlásily sňatek s cizincem, a neoprávněně tak pobíraly sociální dávky. Policie je podezírá z podvodu. Prověřuje také to, zda manželství nebyla účelová, a ženy tak nenapomáhaly k neoprávněnému pobytu cizinců. ČTK o tom informovala mluvčí odboru cizinecké policie krajského policejního ředitelství Eva Jaklová. Žena z Ústecka se v prosinci 2008 vdala za muže z Nigérie, přesto ale až do září 2011 pobírala státní sociální podporu a sociální příplatky na děti. "Tím, že svůj změněný rodinný stav neoznámila, obohatila se tak na úkor úřadu práce o částku více než 108.000 korun," dodala Jaklová s tím, že žena je podezřelá z podvodu, za což jí hrozí až pětileté vězení. Další žena z Chomutovska se loni v březnu v zahraničí provdala za Maročana a na dávkách sociální podpory a příplatcích na dítě si nechala neoprávněně vyplatit 30.000 korun. Do vězení může jít až na dva roky. Policie prověřuje, jestli oba sňatky nebyly uzavřené účelově, a ženy tak neumožnily neoprávněný pobyt svým manželům. "Účelové sňatky uzavírané zejména v zahraničí se v posledních letech stávají fenoménem problematiky nelegální migrace v Česku," uvedla Jaklová s tím, že cizinci, nejčastěji Nigerijci, se tak snaží získat legální pobyt a pohyb po EU. Organizátoři takových sňatků prý často oslovují Romy, drogově závislé a sociálně slabé, kteří se snadno nechají zlákat vidinou snadného přivýdělku. V případě prokázání účelového sňatku hrozí pachateli trest odnětí svobody až na jeden rok nebo zákaz činnosti, organizátoři mohou jít do vězení až na tři roky.~sop~zak
Policie na Tachovsku viní muže z pohlavního zneužití Tachov 3. ledna (ČTK) - Policie stíhá od 22. prosince třicetiletého muže z Tachovska pro pohlavní zneužití. Soud poslal muže do vazby. Jakékoliv další informace k případu policie zatím nemůže sdělit, řekla dnes ČTK policejní mluvčí Hana Jehlíková. Podle serveru Novinky.cz skončil ve vazbě učitel pro podezření, že měl sex s nezletilou žákyní. "Vzhledem k tomu, že objasňování případu, na kterém policisté intenzivně pracují, je na samém počátku, nemůžeme v tuto chvíli sdělit bližší podrobnosti," uvedla Jehlíková. Podle serveru Novinky.cz policie ještě nevyslechla všechny svědky. Učitel měl údajně milostné kontakty s žačkou delší dobu. "Dívka se sexu s učitelem oddávala dobrovolně," cituje server nejmenovaný zdroj. Podnět policii prý dalo vedení školy.~zak
Plzeň nakonec exsparťana Řepku neangažuje Plzeň 4. ledna (ČTK) - Bývalý kapitán fotbalové Sparty Tomáš Řepka Plzeň neposílí. Vedení Viktorie se dnes dohodlo, že osmatřicetiletého obránce neangažuje. Řepka byl jednou z možných posil za Davida Bystroně, kterému hrozí trest za pozitivní dopingový nález. ČTK o rozhodnutí Plzně řekl tiskový mluvčí klubu Pavel Pillár.~spo
Výsledky 19. kola ligy basketbalistů Basketbalová Mattoni liga mužů - 19. kolo: Plzeň - Nymburk 63:95 (13:22, 32:53, 44:84) Nejvíce bodů: Tóth 18, Pecka 10, Šmíd a Vrubl po 8 - Wilson 21, Benda 20, Palyza 14, Abrams 9. Rozhodčí: Lukeš, Galajda, Karásek. Trestné hody: 21/13 - 28/22. Fauly: 21:23. Trojky: 2:9. Tabulka:   1.	Nymburk	20	19	1	1800:1330	39	2.	Pardubice	20	16	4	1582:1322	36	3.	Prostějov	19	16	3	1671:1377	35	4.	Děčín	21	14	7	1587:1384	35	5.	Kolín	19	14	5	1621:1506	33	6.	USK Praha	20	13	7	1560:1479	33	7.	Ostrava	20	10	10	1609:1528	30	8.	Svitavy	20	8	12	1514:1575	28	9.	Chomutov	20	7	13	1598:1803	27	10.	Levice	20	6	14	1553:1603	26	11.	Ústí nad Labem	20	6	14	1497:1716	26	12.	Plzeň	21	5	16	1379:1730	26	13.	Inter Bratislava	20	3	17	1400:1696	23	14.~spo
V centru Tripolisu se střetli bývalí povstalci Tripolis 3. ledna (ČTK) - V centru libyjské metropole Tripolisu dnes vypukla přestřelka mezi dvěma skupinami bývalých povstalců. Podle svědků citovaných agenturou AFP byla slyšet i palba z protiletadlového kanonu. Na místě zahynuli podle libyjských úřadů nejméně dva lidé, agentura AP informovala o pěti mrtvých. Podle prohlášení libyjské vlády jde o nevýznamný incident a ministerstvo vnitra má údajně situaci zcela pod kontrolou Jak napsala agentura AP, svědci viděli střet dvou skupin bojovníků, kteří se podíleli na svržení režimu Muammara Kaddáfího. Jedna byla údajně z Tripolisu, druhá z Misuráty. Střet, do něhož nasadili ruční zbraně, granátomety i protiletadlové zbraně, se odehrál nedaleko budovy, v níž v minulosti sídlila Kaddáfího rozvědka. Policie místo uzavřela a byly povolány sanitky. Podle úřadů incident vyvolalo zatčení jednoho bojovníka z Misuráty na Silvestra tripolskými bojovníky. Muž byl údajně podezřelý z krádeže a jeho misurátští spolubojovníci se ho snažili osvobodit. Od skončení bojů v Libyi a po úmrtí Muammara Kaddáfího se v zemi odehrála řada střetů mezi jednotlivými povstaleckými skupinami z různých kmenů. Snaha libyjské vlády o jejich odzbrojení zatím nebyla úspěšná. Nekontrolované držení zbraní a absence centrální bezpečnostní administrativy dává podle AP těmto milicím volnou ruku v oblastech, které mají pod kontrolou. Mluvčí vlády Ašúr Šámis označil střety za nevinné a podle AP se snažil snížit význam incidentu. Za incidentem prý stáli sabotéři. "Střety se odehrály kvůli osobnímu nepřátelství a nemají nic společného s revolucí ani povstalci," prohlásil mluvčí.~pol
Avízo, 17.1.: Slavnostní křest pamětní desky u příležitosti... Plzeň - 10:00 Slavnostní křest pamětní desky u příležitosti zahájení rekonstrukce a dostavby science centra Techmania a 3D planetária. Program je naplánován do 12:00. Akreditace: Účast je třeba potvrdit do 6. ledna na e-mail:petra.kokoskova@techmania.cz nebo na tel.: 737 247 571. Místo: Techmania Science Center, Tylova 1/57, vstup z Borské ulice V. branou Škoda Pramen: ředitel Techmania Science Center Vlastimil Volák, tel.~den~kul~eur
Do insolvenčního řízení s ECM promluví i ministerstvo financí Praha 3. ledna (ČTK) - Do insolvenčního řízení se zadluženou developerskou firmou ECM Real Estate Investments (ECM) pravděpodobně promluví také ministerstvo financí. Insolvenční soudce požádal úřad Miroslava Kalouska, aby vysvětlil některé klíčové účetní termíny, na jejichž výkladu závisí další osud ECM. ČTK to dnes zjistila z insolvenčního rejstříku. Soudce Jiří Rada nyní rozhoduje o tom, jestli ECM pošle do konkurzu, nebo povolí reorganizaci firmy. Podmínkou pro povolení reorganizace je, aby byl celkový obrat dlužníka za poslední účetní období nejméně 100 milionů korun. Soudci ale není jasné, co termíny jako "celkový obrat" a "čistý obrat" přesně znamenají a jaký je mezi nimi rozdíl. Radu od ministerstva financí žádá také ohledně odborných posudků poradenských firem, jejichž závěry se neshodují. "Vyjádření orgánu veřejné moci soud považuje v této věci za vhodnější než případné ustanovení znalce, a to s ohledem na možné střety zájmů či podjatost, které je vyvoláno specifickým složením insolvenčních věřitelů," uvedl soudce Rada. Insolvenční řízení s ECM trvá od jara 2011. Od července byla ECM v konkurzu, Vrchní soud v Praze však rozhodnutí o konkurzu v říjnu kvůli procesním chybám zrušil. Opakovaná schůze věřitelů v listopadu o způsobu řešení úpadku developera nerozhodla, od té doby se čeká na výrok soudu. Lhůta pro jeho rozhodnutí není. Věřitelé přihlásili v insolvenčním řízení s ECM pohledávky za 9,5 miliardy korun. Insolvenční správce Ivo Hala z toho ale uznal jen pohledávky za 2,2 miliardy korun. Reorganizaci kromě předsedy představenstva a generálního ředitele ECM Milana Janků jako způsob řešení dluhů předložila také společnost Astin Capital Management, která zastupuje část držitelů dluhopisů. V insolvenčním řízení s ECM přihlásila vůbec největší pohledávku kolem tří miliard korun. Insolvenční správce Hala ale nárok Astin Capital neuznal. Naopak konkurz ECM kromě insolvenčního správce prosazuje například firma Glancus Investments ze skupiny PPF. ECM je známá hlavně projekty výškových budov v Praze na Pankráci. Společnost založil v roce 1991 podnikatel Janků.~sta~for~pol~pod~zak~efm
Před 140 lety se narodil slavný pěvec Otakar Mařák Ostřihom (Maďarsko)/Praha 4. ledna (ČTK) - Před 140 lety, 5. ledna 1872, se v maďarském městě Ostřihom narodil budoucí slavný tenorista Otakar Mařák. Pěvec, který proslul kovově třpytivou výškou a zároveň vřelou a lahodnou kantilénou svého hlasu, tvořil spolu s Emou Destinnovou a Karlem Burianem nejslavnější trojici českých pěvců prvních dvou desetiletí 20. století. Výtvarné nadání přivedlo synovce malíře Julia Mařáka nejprve na malířskou akademii. Studiu zpěvu se věnoval soukromě. Mimořádný debut v roce 1899 v Brně v titulní roli Gounodova Fausta jej však ještě v témže roce přivedl do opery Národního divadla. Rychle umělecky rostl, měl úspěch, a snažil se záhy prosadit na zahraničních scénách, také v Americe. Od roku 1909 proto zpíval v Národním jako stálý host, naposledy vystoupil v Praze v červnu 1934. Jeho svěží a ohebný lyrický tenor s lehkými výškami vynikal zejména v kantabilních rolích romantické opery, tedy v dílech Donizettiho, Rossiniho, Verdiho, Gounoda či Pucciniho. Později pod vedením Karla Kovařovice a Otakara Ostrčila dorostl i k hrdinným úlohám. Během 35 let vystoupil téměř 1500krát, nejčastěji jako Jeník ve Smetanově Prodané nevěstě či Don José v Bizetově Carmen. Často mu byla partnerkou jeho americká choť Mary Cavanová-Mařáková. V roce 1934 znovu odjel do USA, kde v Chicagu vyučoval zpěv. Do Prahy se vrátil po záchvatu mrtvice v roce 1937 a zemřel dva roky nato.~kul
Koruna oslabila k euru o více než dvacetník na 25,74 Kč/EUR Praha 3. ledna (ČTK) - Česká měna dnes oslabila vůči evropské měně a k americké měně víceméně stagnovala. Kolem 17:00 klesla koruna k euru proti pondělnímu závěru o 24 haléřů na 25,74 Kč/EUR a vůči dolaru se obchodovala o dva haléře výše na 19,72 Kč/USD, vyplývá z údajů serveru Patria Online. Podle Tomáše Vlka z Patria Finance byl impulsem pravděpodobně pohyb forintu, který ztratil po zprávách o záměrech vlády s devizovými rezervami. Dnes přišly z Maďarska spekulace, že vláda zvažuje využití devizových rezerv centrální banky na splácení státního dluhu a financování stimulačních programů. Vláda sice odmítla, že by chtěla použít rezervy na podporu ekonomiky, přesto pochybnosti zůstávají. "Snaha o využití rezerv na splácení veřejných dluhů vysloveně odmítnuta nebyla, vláda navíc zopakovala výzvu, aby centrální banka nakupovala firemní dluhopisy," poznamenal Vlk. Podle Miroslava Frayera z Komerční banky ztratila koruna během dnešní seance okolo půl procenta. "Domácí měna oslabila k úrovni 25,70 Kč/EUR, během ranních hodin se však dalo jedno euro pořídit ještě za 25,45 Kč/EUR," uvedl Frayer. Na zveřejnění předběžného odhadu schodku státního rozpočtu za rok 2011 podle Markéty Šichtařové z Next Finance koruna nereagovala. Rozpočet skončil ve schodku 142,8 miliardy korun, plán počítal s deficitem 135 miliard korun. Podle Vlka na tom byl dnes nejlépe v regionu zlotý, který sice byl ovlivněn forintem, ale pak dokázal zareagovat na pozitivní vývoj na hlavních akciových trzích. Maďarský forint ztratil zhruba půl procenta, polský zlotý odepisoval do jedné desetiny procenta, doplnil Frayer.  Euro dnes vůči dolaru posílilo, kolem 17:00 se obchodovalo na 1,3054 USD/EUR. Podporou pro riziková aktiva byl podle Vlka index nákupních manažerů v USA, který mírně překonal odhady. "Na kurzu se také mohl projevit nástup londýnských a amerických obchodníků a korekce propadu, ke kterému došlo při nízké likviditě mezi svátky," dodal.~bur~bup
Francouzi Bartoliová a Gasquet jsou ve finále Hopmanova poháru Perth (Austrálie) 5. ledna (ČTK) - Francouzští tenisté Marion Bartoliová a Richard Gasquet jsou prvními finalisty Hopmanova poháru smíšených dvojic. Přímý souboj se Španělskem o prvenství ve skupině B rozhodli už po dvouhrách a v sobotu si v Perthu zahrají o titul. Jejich soupeřem může být Česká republika. První bod pro Francii získala Bartoliová, jež porazila 6:2, 6:4 Anabel Medinaovou. Totožným výsledkem v utkání proti Fernandu Verdaskovi rozhodl celý zápas Gasquet, který tak v Perthu vyhrál všechny tři singly. Smíšená čtyřhra se už nehrála. Bartoliová s Gasquetem zařídili Francii druhou finálovou účast v historii po roku 1998, kdy Mary Pierceová a Cédric Pioline podlehli Slovensku. O první triumf na Hopman Cupu se utkají s vítězem skupiny A, kterým může být jeden z tria ČR, Dánsko a Bulharsko. V nejlepší pozici je před závěrečným duelem česká dvojice Petra Kvitová, Tomáš Berdych, kterou v pátek čeká Dánsko. V druhém dnešním utkání skupiny B porazila domácí Austrálie 2:1 Čínu a na závěr se dočkala první výhry na turnaji. Třetí zápas debutující Číny měl naprosto stejný průběh jako ty předchozí - nejprve vítězka Roland Garros Li Na vyhrála svou dvouhru, dnes 6:3, 6:2 nad Jarmilou Gajdošovou. Poté její kolega Wu Ti, na 424. místě žebříčku papírově nejslabší účastník turnaje, podlehl 4:6, 5:7 bývalé světové jedničce Lleytonu Hewittovi. A v závěrečném mixu hraném na jeden set dokonala Austrálie obrat zásluhou výhry 8:5.~spo
Ve věku 87 let zemřel v kanadském Torontu Josef Škvorecký   ~kul
Kapitán Makedonie Šumulikoski byl zadržen po rvačce v opilosti Skopje 4. ledna (ČTK) - Kapitán makedonské fotbalové reprezentace Veliče Šumulikoski se dostal do potíží se zákonem. Bývalý záložník Slovácka, který nyní působí v ruském druholigovém Novosibirsku, podle agentury Reuters v opilosti napadl muže a urážel policisty. Jednatřicetiletý Šumulikoski byl zadržen na Silvestra v rodném městě Struga. Když na místo potyčky dorazila policejní hlídka, začal ji urážet. S nadávkami nepřestal ani po převezení na stanici, kde se navíc odmítl podrobit testu na alkohol. "Byl evidentně opilý a vyhrožoval, že stačí jeden telefonát a nechá šéfa místní policie i všechny jeho podřízené vyhodit. Také řekl, že za to klidně zaplatí sto tisíc eur," uvedla policie v prohlášení. Šumulikoski, který za Slovácko v letech 2002 až 2003 odehrál 55 zápasů, byl obviněn z narušení veřejného pořádku. V minulosti také nastupoval za Zenit Petrohrad, Ipswich, Bursaspor a Preston.~spo
Výsledky Rallye Dakar Rallye Dakar - 2. etapa: Santa Rosa de la Pampa - San Rafael (782 km/měřený úsek 295 km): Motocykly: 1. Coma (Šp./KTM) 3:07:21, 2. Després (Fr./KTM) -1:18, 3. Barreda (Šp./Husqvarna) -2:33, ...98. Veselý (ČR/Yamaha) -1:47:00. Průběžné pořadí: 1. Coma 3:40:12, 2. López (Chile/Aprilia) -2:30, 3. Després -2:52. Čtyřkolky: 1. La Fuente (Urug./Yamaha) 3:49:56, 2. A. Patronelli -4:08, 3. Maffei (oba Arg./Yamaha) -8:35. Průběžné pořadí: 1. La Fuente 4:30:09, 2. A. Patronelli -6:34, 3. Maffei -9:42. Automobily: 1. Attíja, Cruz (Katar, Šp./Hummer) 2:47:18, 2. Peterhansel, Cottret (Fr./Mini) -54, 3. Gordon, Campbell (USA/Hummer) -2:42. Průběžné pořadí: 1. Peterhansel, Cottret 3:20:33, 2. Gordon, Campbell -2:28, 3. Holowczyc, Fortin (Pol., Belg./Mini) -2:33.~spo
Pražská burza dál rostla, kromě Orca posílily všechny emise Praha 3. ledna (ČTK) - Pražská burza v souladu se západoevropskými trhy dál rostla. Hlavní index PX si připsal 1,15 procenta na 934,3 bodu. Kromě developera Orca posílily všechny emise. Burzu táhly nahoru hlavně banky a energetická skupina ČEZ. Nejvýrazněji rostly akcie mediální CME či technologické KIT digital, vyplývá z výsledků burzy. Podle Josefa Kohouta z Patria Finance pražská burza v průběhu úterního obchodování kopírovala pozitivní nákupní sentiment, především západoevropského regionu. Nejlépe si dnes vedli nejmenší zástupci, především pak oba zámořské tituly jako CME a KIT digital, uvedl Kohout. Cenné papíry CME si polepšily o 3,26 procenta na 138 korun a KIT digital vzrostlo o 2,14 procenta na 173,90 Kč. Se ziskem 2,09 procenta na 366,50 Kč pak následovala Erste Bank. Komerční banka, která dnes byla nejaktivnějším titulem, získala 1,48 procenta na 3435 korun. Finanční ředitel Komerční banky Pavel Čejka bez dalších podrobností v dnešních Hospodářských novinách (HN) uvedl, že banka letos čeká zlepšení finančních ukazatelů a mírné snížení počtu zaměstnanců. V růstu posledních týdnů pokračovaly akcie ČEZ, které zdražily o 1,25 procenta, a poprvé od loňského srpna uzavřely nad hranicí 800 korun za kus, poznamenal Josef Němý z Komerční banky. Šéf společnosti Daniel Beneš v dnešních HN uvedl, že i přes pokračující nepříznivý vývoj na světových trzích očekává, že se firmě podaří v roce 2012 dosáhnout lepších hospodářských výsledků než loni. Procento na 140,80 Kč, respektive 171,74 Kč, dnes přidaly akcie těžební NWR a petrochemického holdingu Unipetrol. Objem obchodů se podle Kohouta oproti povánočnímu období zhruba zdvojnásobil, přesto ještě zůstal pod dlouhodobým průměrem. V systému pro nejvíce obchodované akcie SPAD se uskutečnily transakce za více než 978 milionů korun.~bur
V novém libyjském parlamentu by mělo zasednout deset procent žen Tripolis 2. ledna (ČTK) - V novém libyjském národním shromáždění by podle připravovaného volebního zákona neměli zasednout lidé napojení na bývalého vůdce Muammara Kaddáfího. Jak informovala agentura AFP, návrh také předpokládá, že v parlamentu zasedne jen deset procent žen, což vyvolalo ostrou kritiku ochránců práv žen. Návrh stanoví počet křesel v parlamentu na 200, volba musí být svobodná a přímá. Deset procent křesel mají podle prvního článku zákona obsadit ženy, informovala AFP o návrhu zveřejněném dnes na webových stránkách Komise pro přípravu voleb. Podle něj musejí být kandidáti starší 25 let a nesměli vykonávat žádné důležité funkce za Kaddáfího režimu nebo se za jeho dob obohacovat. "Jde pouze o návrh. Míra zastoupení žen může být předmětem diskuse," prohlásil Mustafá Džalíl, šéf Přechodné národní rady, která stojí v čele země od pádu Kaddáfího. "Přejeme si větší zapojen žen, které se podílely po boku mužů na libyjské revoluci," ujišťoval na tiskové konferenci. Koalice libyjských nevládních organizací označila vymezení počtu křesel pro ženy za nepřípustné. "Libyjské ženy představují nyní 50 procent obyvatelstva. Myšlenka omezit jejich zastoupení v parlamentu na pouhých dvacet křesel z 200 je zcela skandální," uvádí se v jejich sdělení. Volební zákon, jehož dokončení v posledních týdnech požadovaly tisíce Libyjců v ulicích Tripolisu, by měl být podle agentury Reuters dopracován během jednoho měsíce. Zatím ale chybí například rozdělení země do volebních obvodů, což může být vzhledem k velké rozmanitosti libyjských kmenů a menšin velmi složité. Všichni kandidáti zároveň budou muset figurovat jako nezávislí, neboť v Libyi neexistuje žádný zákon o politických stranách, které byly za Kaddáfího režimu zakázány. Úkolem národního shromáždění bude připravit ústavu a vytvořit novou přechodnou vládu.~for~pol
Toulaví psi a kočky stojí města v Pardubickém kraji značné peníze Pardubice 5. ledna (ČTK) - Toulaví psi a kočky odčerpávají některým městům v Pardubickém kraji peníze z rozpočtu. Jejich odchyt a péče o ně stojí radnice desítky až stovky tisíc korun ročně, v Pardubicích i více než milion korun. Bezprizorní zvířata představují pro obyvatele zdravotní riziko. ČTK to řekli zástupci radnic. Na sídlišti Dvorské Lány v Lanškrouně na Orlickoústecku používají toulavé kočky dětská pískoviště jako své záchody a mohou přenášet některé nebezpečné choroby. Nekastrovaná zvířata bez domova se na ulici nekontrolovaně množí, jejich přemnožení napomáhají i obyvatelé, kteří se o ně starají a krmí je. Radnice se proto rozhodla pro jejich odchyt a kastraci. "Celá akce by měla podle předběžných odhadů stát v první fázi minimálně 20.000 korun," uvedla starostka Stanislava Švarcová. Pardubice pro zatoulaná zvířata využívají útulek ve Štrossově ulici. "V loňském roce město zaplatilo za pomoc zaběhnutým nebo opuštěným zvířatům 1,291 milionu korun," uvedl mluvčí magistrátu Ondřej Tušl. Útulkem projde ročně kolem 650 zatoulaných či opuštěných zvířat, převážně psů. Většina z nich najde v krátké době původní nebo nové pány. Také v Chrudimi toulavé psy a kočky strážníci městské policie odvážejí do útulku. Město to vloni stálo včetně veterinárního ošetření 657.000 korun. Litomyšl stál provoz psince minulý rok 15.000 korun. Toulavé kočky občas odchytává odborná firma a převáží do útulků, například v Chocni, vloni ani letos to však město neplánuje. Přes 30.000 korun dalo za umístění toulavých psů do útulku Vysoké Mýto. Strážníci v Poličce vloni odchytili 28 psů a asi 15 koček, zvířata převáží do útulků, náklady spojené s péčí o zvířata dosáhly 70.000 korun. Česká Třebová každý rok v rozpočtu počítá s 220.000 až 260.000 korunami na "ubytování" toulavých psů a na veterinární péči včetně koček či malých zvířat, například ježků. Králíky zaplatily za zaběhnuté psy vloni asi 100.000 korun.~ekl~pol~pod
Před 280 lety se narodil skladatel František Xaver Brixi Praha 1. ledna (ČTK) - Před 280 lety, 2. ledna 1732, se v Praze narodil český hudební skladatel František Xaver Brixi. Přestože jeho jméno není širší veřejnosti příliš známo, byl Brixi nejvýznamnějším českým komponistou přelomu baroka a klasicismu. Během svého krátkého života napsal na pět stovek skladeb, zejména chrámových děl. František Xaver Brixi byl synem slavného pražského varhaníka a skladatele Šimona Brixiho. Vzdělání získal na piaristickém gymnáziu ve středočeských Kosmonosech. Následně se živil jako varhaník v několika pražských kostelích až nakonec zakotvil coby kapelník v Chrámu sv. Víta na Hradčanech. Mezi uznávané skladatele se Brixi zařadil poměrně brzy. Řada jeho skladeb ve své době prakticky zlidověla. Zásluhu na tom měla nejenom jejich výrazná melodičnost, ale i skutečnost, že se Brixi při jejich komponování neváhal inspirovat světskými a lidovými motivy. Brixi bývá pro své melodické cítění často označován za předchůdce Wolfganga Amadea Mozarta. Možná právě díky Briximu byly skladby rakouského hudebního génia přijaty v Praze s takovým pochopením a nadšením. Ačkoliv seznam Brixiho skladeb je úctyhodně dlouhý, jeho život byl naopak poměrně krátký. Zemřel 14. října 1771 ve věku pouhých 39 let.~kul
Výročí, která připadají na úterý 3. ledna Praha 2. ledna (ČTK) - Úterý 3. ledna je třetím dnem roku 2012, do konce roku zbývá 363 dní. V pražském Klementinu byla tento den naměřena nejvyšší teplota v letech 1925 a 1988 (12,8 stupně C) a nejnižší v roce 1888 (minus 21,9 stupně C). Svátek má Radmila. Je to jméno slovanského původu, ženská podoba k Radmil, a vykládá se jako "rozradostňující a milá" (u složky "rad" ovšem nelze vyloučit také význam "starostlivá"). Dnes se vyskytuje zřídka.   Pranostika: Třetí den ledna jasný - časné bouřky.~mag~mix
Čeští drůbežáři splnili požadavek EU na klece Praha 4. ledna (ČTK) - Čeští drůbežáři splnili požadavek Evropské unie a chovají nosnice již jen v takzvaných obohacených klecích, ve kterých mají slepice především větší prostor k obývání. ČTK to dnes řekli mluvčí Státní veterinární správy Josef Duben a Dagmar Tůmová z Českomoravské drůbežářské unie. Podle Dubna jeden nejmenovaný drůbežářský velkochov výměnu klecí dokončil až dnes, ale ani jemu prý sankce nehrozí. Ministr zemědělství Petr Bendl ještě v polovině prosince přitom uvedl, že někteří čeští drůbežáři budou mít problémy splnit normy týkající se klecí pro slepice. Výměny dohodnuté už v roce 1999 stály chovatele nemalé peníze. "Do konce roku 2011 bylo investováno do výměny zhruba 1,2 miliardy Kč," uvedla dnes Tůmová s tím, že částka bude dále růst. Výměna klecí totiž bude pokračovat i v letošním roce. "To je legislativně naprosto v pořádku," řekla s tím, že do konce roku 2011 nebylo nutné všechny klece vyměnit. Od ledna 2012 je však ve starých klecích zakázáno chovat nosnice a produkovat vejce. Takzvané obohacené klece mají přinést větší komfort pro chovanou drůbež, zároveň však zvyšují náklady chovatelů, a tím i cenu jimi produkovaných vajec. V obohacených klecích je pro každou slepici vyhrazena o třetinu větší plocha, musí mít také k dispozici hrabaniště, hnízdo nebo například hřad. Zatímco v konvenční kleci vychází na jednu slepici 550 centimetrů čtverečních, v obohacené kleci je to 750 centimetrů čtverečních. Zemědělci v několika státech unie na rozdíl od jejich českých kolegů termín pravděpodobně nestihli. Mezi těmito zeměmi je třeba Belgie, Francie, Španělsko, Rumunsko i sousední Polsko. Právě dumpingových dovozů vajec ze země severního souseda ČR se přitom čeští chovatelé nejvíce bojí a ministerstvo zemědělství chce dovozy vajec z těchto zemí znemožnit. "Samozřejmě, pokud jde o obchod s vejci, zásilky do ČR prověřujeme. Z EK jsme obdrželi seznam chovů z členských zemí, které podmínky splnily, a to je vodítkem pro případné kontroly," podotkl Duben s tím, že veterináři zatím žádné problémy nezjistili.~zem~ekl~eur
Hokejisté Třince přišli kvůli hráči bez smlouvy o výhru nad Plzní Praha 3. ledna (ČTK) - Vedení hokejové extraligy kontumovalo výsledek pátečního utkání 35. kola mezi Třincem a Plzní (3:0) na 5:0 ve prospěch Západočechů. Důvodem je neoprávněný start domácího Filipa Pavlíka, neboť devatenáctiletý obránce nastoupil, aniž měl zaregistrovanou hráčskou smlouvu. ČTK o tom informoval asistent ředitele Asociace profesionálních klubů ledního hokeje (APK LH) Antonín Vansa. Obhájce mistrovského titulu Třinec sice vyhrál na ledě tříbrankovým rozdílem, ale protože do utkání zasáhl Pavlík, o tříbodový zisk Oceláři dodatečně přišli. Pavlík jakožto hráč juniorského věku mohl podle herního řádu nejvyšší soutěže nastoupit k jednomu zápasu bez zaregistrované smlouvy, k tomu však došlo již v druhém kole proti Kometě Brno (1:3). "Jsme nepříjemně překvapeni. Chyba je nejspíš v systému. Po loňských nejasnostech s registracemi hráčů nám bylo řečeno, že se bude využívat nový software, který něčemu podobnému zabrání. Neměl by tak pustit na soupisku hráče, který nemá v pořádku všechny papíry," uvedl viceprezident Ocelářů Jan Czudek pro hokej.cz. Podle Vansy ale registrační systém, který extraliga od této sezony nově používá, kontroluje pouze skutečnost, zda hráč nastupuje za správný klub, tedy jestli je v něm zaregistrovaný. "Nekontroluje, zda má hráč v klubu platnou smlouvu. Stejně tak například nekontroluje, zda má hráč dva vyšší tresty a tudíž zastavenou činnost," řekl Vansa ČTK. Zástupce slezského klubu se ale zodpovědnosti za pochybení nezříká. "Chyba je samozřejmě i na naší straně, měli jsme si to lépe ohlídat. Jsme připraveni za naši chybu nést odpovídající následky, zároveň jsme však zklamáni z toho, že k něčemu podobnému vůbec došlo. Předpokládali jsme, že software podobné případy dokáže ohlídat," uvedl Vansa. I přes kontumaci se všem hráčům do individuálních statistik započítávají výkony, kterých dosáhli na ledě. Plzeň díky kontumační výhře poskočila v tabulce ze čtvrtého místa na druhé před Pardubice a České Budějovice. Ztrácí sedm bodů na vedoucí Spartu, která odehrála o zápas více. Třinec zůstal na sedmé příčce.~spo
Výročí, která připadají na středu 4. ledna Praha 3. ledna (ČTK) - Středa 4. ledna je čtvrtým dnem roku 2012, do konce roku zbývá 362 dní. V pražském Klementinu byla tento den naměřena nejvyšší teplota v roce 1925 (12,9 stupně C) a nejnižší v roce 1795 (minus 22,6 stupně C). Svátek má Diana. Je to jméno latinského původu, které znamená "božská". K jeho známým nositelkám patří bývalá Miss České republiky Kobzanová, americká zpěvačka Rossová nebo tragicky zesnulá britská princezna z Walesu, Diana Spencerová.   Pranostika: Čtvrtý den ledna mlhavý, mnoho vlhka v létě a na podzim a s ním i mnoho nemocí.   Narozeniny slaví: španělský režisér Carlos Saura (1932) bývalý slovenský prezident Rudolf Schuster (1934) jazzový klarinetista, kapelník, skladatel a publicista Pavel Smetáček (1940) spisovatel Jiří Kratochvil (1940) čínský spisovatel žijící v exilu ve Francii, nositel Nobelovy ceny za literaturu Kao Sing-ťien (1940) britský kytarista John McLaughlin (1942) zpěvák americké rockové skupiny R.E.M.~mag~mix
Morgenstern chce pro nejlepší skokany vyšší prémie Innsbruck (Rakousko) 4. ledna (ČTK) - Trojnásobný olympijský vítěz Thomas Morgenstern si stěžuje, že nejlepší skokani na lyžích jsou ve Světovém poháru špatně finančně ohodnoceni. Podle pětadvacetiletého Rakušana by si zasloužili vyšší prémie. "Myslím si, že finanční odměny se musejí zvednout. Ve srovnání s jinými sporty je tam prostor pro zlepšení. Řada skokanů investovala hodně peněz do toho, aby se do Světového poháru dostala," citoval Morgensterna list Frankfurter Rundschau. V této sezoně inkasuje vítěz závodu Světového poháru 10.000 švýcarských franků (211.000 korun), což je o pět tisíc franků méně, než se udělovalo do roku 2009. V té době brali odměny jen skokani v první desítce, nyní dostává prémie bodující třicítka. "Ale vítěz má prémie menší. Přitom musí odvést většinu práce, na tiskových konferencích a při rozhovorech. Myslím, že ti nejlepší by měli dostávat stejné prémie jako dřív," řekl Morgenstern. Ideální šanci si přivydělat mají skokani na Turné čtyř můstků, kde případný vítěz všech čtyř závodů obdrží bonus jeden milion švýcarských franků (přes 21 milionů korun). Běžci na lyžích dostávají za vyhraný závod SP 15.000 švýcarských franků, sdruženáři 8000. Rozličné, ale výrazně vyšší prémie mají sjezdaři.~spo
Před půl stoletím se narodil malíř Tomáš Císařovský Praha 1. ledna (ČTK) - Své 50. narozeniny oslaví 2. ledna výtvarník Tomáš Císařovský. Umělec, který vstoupili do povědomí veřejnosti v 80. letech, bývá řazen mezi nejvýznamnější české malíře současnosti. Jeho díla jsou zastoupena například ve sbírkách Národní galerie, Galerie hlavního města Prahy a několika galeriích v Německu a Itálii. Císařovský se narodil v Praze, kde dodnes žije a tvoří. V letech 1983 až 1988 zde studoval na Akademii výtvarných umění a už v té době začal samostatně vystavovat. Pro Císařovského jsou charakteristické syté barvy navozující dojem veselosti a rozjásanosti, které ale spojuje s často temným obsahem, čímž vytváří napětí lákající pozornost diváka. Týká se to především figurálních maleb, které poslední dobou Císařovský doplňuje i motivy zvířat. V minulosti se Císařovský proslavil souborem podobizen žijících potomků české šlechty nebo sérií portrétů handicapovaných mladých lidí.~kul
Muž ze Slovácka oznámil, že koupil padělek maturitního vysvědčení Uherské Hradiště 5. ledna (ČTK) - Kuriózním případem se zabývají policisté z Bojkovic na Uherskohradišťsku. Třiatřicetiletý muž ze Starého Hrozenkova jim oznámil, že byl podveden, neboť koupil padělané maturitní vysvědčení. Doklad si objednal u muže z Prahy, kde v létě pracoval. Stál jej 25.000 korun. Muž si však svá 'studia' na jedné z pražských ekonomických škol ověřil a když zjistil, že jde o padělek, obrátil se na policii. ČTK to dnes řekl policejní mluvčí Aleš Mergental. "Takové případy se dějí opravdu jen zřídka," uvedl Mergental. Oznamovatel má výuční list, maturitu nikdy nesložil. "Po maturitním vysvědčení ale zatoužil. V létě loňského roku pracoval v Praze, kde potkal muže, jenž mu nabídl možnost jej získat. Sám studovat ale nechtěl, protože prý na studium nemá čas. Jeho známý jej ubezpečil, že nebude třeba se namáhat. Stačí prý zaplatit 25.000 Kč. Muž na nabídku přistoupil a požadovanou částku mu předal," popsal Mergental. Asi po měsíci muži známý donesl maturitní vysvědčení podle něhož dotyčný prospěl ze tří předmětů u maturitní zkoušky na jedné z ekonomických středních škol v Praze. Na listině nechybělo kulaté razítko ani podpis. "Známý mu řekl, že je vše vyřízené a už nikam nemusí chodit," dodal Mergental. Muž vysvědčení převzal a později se rozhodl celé studium prověřit. Obrátil se tak na školu, kterou měl podle vysvědčení vystudovat. Dozvěděl se však, že jde o falzifikát. Muž se poté vydal na policii s tím, že byl podveden. Bojkovičtí policisté předali spis pražským kolegům, kteří kromě pátrání po autorovi padělku budou nyní také prověřovat roli samotného objednavatele maturitního vysvědčení. Podle jedné z možných verzí muž opravdu nechtěl falzifikát a myslel si, že se bude jednat o 'nějaký rychlokurz'. Policie případ vyšetřuje jako padělání a pozměnění veřejné listiny. Pachateli v případě uznání viny hrozí až tříleté vězení.~zak~sko~mag~mix
Obleva SP biatlonistů v Novém Městě neohrozila Nové Město na Moravě 2. ledna (ČTK) - Historicky první Světový pohár biatlonistů v Novém Městě na Moravě se navzdory oblevě uskuteční v příštím týdnu od 11. do 15. ledna v plném rozsahu. Rozhodla o tom dnešní druhá inspekce zástupce ředitele seriálu Boruta Nunara ze Slovinska. "Společně s panem Nunarem jsme při obhlídce konstatovali, že jsou tratě ve velmi dobrém stavu a pro závod jsou připraveny. Potvrdila to i závěrečná zpráva. Zbývá nám pouze navézt na zhruba 150 metrů trati technický sníh," řekl ČTK ředitel závodu Vlastimil Jakeš. "Trať včetně kosmetických úprav doladíme ve středu," dodal. Předpověď počasí výrazné ochlazení v následujících dnech neslibuje. "Na Českomoravské vysočině se ale mají teploty pohybovat okolo nuly, což by už tratě tolik ovlivnit nemělo," řekl Jakeš. V tomto týdnu se od středy do neděle konají závody Světového poháru biatlonistů v německém Oberhofu. Program v Novém Městě na Moravě začne ve středu 11. ledna závodem žen na 15 kilometrů.~spo
Před 520 lety byli ze Španělska vytlačeni muslimové Granada (Španělsko)/Praha 1. ledna (ČTK) - Dobytím Granady křesťanskými vojsky bylo 2. ledna 1492 završeno postupné vytlačování muslimských Maurů z Iberského poloostrova. Tento proces, jenž vstoupil do učebnic dějepisu pod názvem reconquista, trval s různou intenzitou a mnoha peripetiemi dlouhých osm století. První pokusy o vytlačení muslimů z Iberského poloostrova se datují už do první čtvrtiny osmého století, kdy si arabská vojska podmanila téměř celé Španělsko. Na tom, že proces reconquisty trval tak dlouho, se výrazně podepsala skutečnost, že křesťanští panovníci, kteří ovládali sever a severovýchod Španělska, nebojovali pouze proti Maurům, ale zároveň sváděli mocenské souboje mezi sebou navzájem. Významným mezníkem v potlačování arabského panství na Iberském poloostrově byla bitva u Las Navas de Tolosa, v níž v létě roku 1212 porazila spojená křesťanská vojska Kastilie, Katalánska, Portugalska a Navarry arabskou armádu a zahájila vítězný postup na jih země. Teprve v lednu 1492 se ale podařilo dobýt granadský emirát a tím dokončit osm století trvající proces reconquisty.~pol
Ústecký DP chce koupit 26 trolejbusů, nahradí půlku starých vozů Ústí nad Labem 3. ledna (ČTK) - Ústecký dopravní podnik vypsal na konci roku 2011 tendr na nákup 26 nových trolejbusů. Dodávky by mohly začít už letos a nahradily by skoro polovinu stárnoucích vozů typu 15 Tr, pocházejících z přelomu 80. a 90. let, řekl ČTK ředitel ústeckého DP Tomáš Kraus. Zájemci mohou podávat nabídky do 13. února. Odhadovaná cena zakázky je 340 milionů korun, z toho 40 procent pokryjí evropské dotace, zbylých asi 200 milionů si dopravní podnik plánuje půjčit. Trolejbusy tvoří páteř ústecké MHD, spojují centrum města s velkými a relativně odlehlými sídlišti. Síť tratí vznikla na přelomu 80. a 90. let, od té doby se ale vozový park mnoho nezměnil. Za posledních 20 let do města přišlo jen 11 nových trolejbusů, takže z nynějších 69 vozů tvoří valnou většinu staré kloubové vozy typu 15 Tr. Stáří vozového parku je v Ústí obecně považováno za velký problém, který mimo jiné zapříčinil několik požárů. Ten zřejmě největší v roce 2006 zničil celý jeden vůz. Dopravní podnik chce v rámci tendru koupit deset patnáctimetrových a 16 osmnáctimetrových trolejbusů. Výsledek soutěže by mohl být znám koncem března, odhadl Kraus. "Pokud půjde vše dobře, mohly by přijít první čtyři vozy ještě do konce roku 2012," řekl ČTK. Další vozy by měly následovat v dalších letech, úvěr na nákup dopravní podnik stále ještě shání. Ze starých trolejbusů chce dopravní podnik nadále provozovat jen ty, které se už podrobily aspoň dílčím modernizacím.~dpr~str
Výročí, která připadají na čtvrtek 5. ledna Praha 4. ledna (ČTK) - Čtvrtek 5. ledna je pátým dnem roku 2012, do konce roku zbývá 361 dní. V pražském Klementinu byla tento den naměřena nejvyšší teplota v roce 1999 (13,8 stupně C) a nejnižší v roce 1789 (minus 27,2 stupně C). Svátek má Dalimil. Je to jméno slovanského původu, které znamená "(buď) dále milý". K jeho známým nositelům patří herec a dabér Klapka. Dalimila znají české dějiny především jako autora slavné veršované kroniky z druhého desetiletí 14. století, přestože se s jistotou neví, zda ji skutečně napsal.   Narozeniny slaví: rakouský klavírista Alfred Brendel (1931) americký herec a režisér Robert Duvall (1931) italský spisovatel a filozof Umberto Eco (1932) španělský král Juan Carlos I.~mag~mix
Aktivita v americkém průmyslu roste nejrychleji od loňského léta New York 3. ledna (ČTK) - Aktivita v americkém průmyslu v prosinci pokračovala v růstu, jehož tempo se ještě zrychlilo. Ukázal to takzvaný index nákupních manažerů (PMI), jehož hodnota se zvýšila na 53,9 bodu, a byla tak nejvýše za posledních šest měsíců. Dílčí indexy také ukázaly, že americké firmy začaly nabírat i více zaměstnanců. Index PMI sestavuje Institut řízení dodávek (ISM). V listopadu byl index na 52,7 bodu. Každá hodnota, která je nad 50 body, ukazuje růst aktivity. Pokud by index klesl pod ni, znamenalo by to její pokles. Růst za prosinec překonal odhady analytiků, kteří v anketě agentury Reuters čekali růst jen na 53,2 bodu. ISM sestavuje index na základě dat, která mu každý měsíc dodávají nákupní manažeři z více než 350 firem po celých Spojených státech. Index odráží změny za poslední měsíc a poznatky manažerů slouží jako hrubá data, od nichž se odvíjejí další ekonomické indikátory. Pozorně sledovaný index nových zakázek vzrostl na 57,6 bodu, zatímco v listopadu byl na 56,7 bodu. Obrovský skok zaznamenal index zaměstnanosti, jehož hodnota se zvýšila na 55,1 z listopadových 51,8 bodu. Podobně index výroby vzrostl na 59,9 z předchozích 56,6 bodu. Index nových zakázek je podle ekonomů hlavním ukazatelem budoucí aktivity v průmyslu.~mak
Prokurátor v Egyptě požádal o trest smrti pro Mubaraka   ~zak~pol
Americké úřady po střelbě uzavřely národní park Mount Rainier Seattle (USA) 2. ledna (ČTK) - Americké úřady uzavřely v neděli a dnes národní park Mount Rainier o rozloze asi 950 kilometrů čtverečních poté, co zde byla zastřelena jedna ze strážkyň rezervace. Policisté vraha po několikahodinovém pátrání nalezli dnes dopoledne místního času. Muž podle agentury AP zřejmě umrzl nebo zemřel vyčerpáním, když se snažil uniknout před policií. Čtyřiatřicetiletá matka dvou malých dětí Margaret Andersonová přišla o život, když se spolu s kolegou pokusila zastavit vozidlo čtyřiadvacetiletého válečného veterána z Iráku Benjamina Coltona Barnese. Po něm bylo vyhlášeno pátrání v souvislosti s nedělní střelbou, která si v obci Skyway severně od Seattlu vyžádala čtyři zraněné. Park ve státě Washington, ve kterém se v neděli nacházela řada výletníků, byl okamžitě po tragické události uzavřen. Asi 125 návštěvníků muselo přes noc zůstat v návštěvnickém středisku, teprve nad ránem je strážci parku převezli mimo rezervaci. "Bylo bezpečnější provést evakuaci pod rouškou tmy než ve dne," řekl mluvčí parku Ed Troyer. Policie do pátrání po Barnesovi nasadila 150 lidí a také letadlo s termovizí. Nejprve nalezla jeho auto, ve kterém zůstaly zbraně a neprůstřelná vesta. Po delším pátrání policisté objevili tělo muže, který zemřel, když se brodil po prsa hlubokým sněhem v těžko přístupném terénu ve snaze setřást pronásledovatele. Podle vyšetřovatelů trpěl Barnes, který byl v Iráku nasazen v letech 2007 až 2008, posttraumatickou stresovou poruchou. V minulosti se u něj objevovaly nezvladatelné výbuchy vzteku střídané s depresemi a s úvahami o sebevraždě. Podle policie Barnes doma měl poměrně rozsáhlý arzenál ručních zbraní. Správa parku dnes uvedla, že vstup do rezervace s nabitou zbraní je legální. Americký Kongres totiž loni zrušil příslušný zákaz.~zak~ekl
Výročí, která připadají na pátek 6. ledna Praha 5. ledna (ČTK) - Pátek 6. ledna je pátým dnem roku 2012, do konce roku zbývá 360 dní. V pražském Klementinu byla tento den naměřena nejvyšší teplota v roce 1999 (14,2 stupně C) a nejnižší v roce 1784 (minus 25,4 stupně C). Svátek mají Tři králové. Jména východních mudrců - Kašpar, Melichar a Baltazar - vycházejí jen z tradice a jsou zřejmě dodatečně vymyšlená. Měla patrně symbolizovat tři kulturní centra starověkého Východu: Kašpar je jméno perské (vykládá se jako "nosič, strážce pokladů, pokladník"), Melichar hebrejské (znamená "král světla", "můj král je světlo") a Baltazar babylónské (znamená "ochraňuj život králi"). Všechna se vyskytují zřídka.   Pranostika: Na Tři krále - zima stále, mnoho hvězd a o skok dále.~mag~mix
Výsledky tenisového turnaje mužů v Dauhá Tenisový turnaj mužů v Dauhá (tvrdý povrch, dotace 1,024.000 dolarů): Dvouhra - 1. kolo: Nadal (1-Šp.) - Kohlschreiber (Něm.) 6:3, 6:7 (2:7), 6:3, Tsonga (3-Fr.) - Džazírí (Tun.) 7:6 (7:5), 6:7 (5:7), 6:1, Južnyj (7-Rus.) - Gulbis (Lot.) 6:4, 6:7 (4:7), 6:2, Karlovič (Chorv.) - Stachovskij (Ukr.) 6:7 (1:7), 6:2, 7:6 (7:3), Gremelmayr (Něm.) - Starace (It.) 6:3, 6:2, Bachinger (Něm.) - Bautista-Agut (Šp.) 6:3, 6:4, Žemlja (Slovin.) - Bubka (Ukr.) 4:6, 6:1, 6:1, García-López - Andújar (oba Šp.) 6:2, 2:6, 6:3.~spo
Avízo, 10.1.: TK ministerstva průmyslu a obchodu, agentury... Praha - 10:00 TK ministerstva průmyslu a obchodu, agentury CzechTrade a Hospodářské komory o projektu společné účasti na specializovaných výstavách a veletrzích v zahraničí a podpoře exportu. Akreditace do 6. ledna, e-mail: vodna@komora.cz Místo: Four Seasons Hotel, sál Karel A, Veleslavínova 2a/1098, Praha 1 Pramen: Hospodářská komora, Zdeněk Kubín, Kubin@komora.~den~mak~obo~for~pol~pod
Policie obvinila bývalého ředitele karlovarské ZUŠ z podvodu Karlovy Vary 4. ledna (ČTK) - Policie obvinila bývalého ředitele karlovarské Základní umělecké školy A. Dvořáka Václava Richtera z úvěrového podvodu. Údajně způsobil státu škodu za téměř tři miliony korun, informoval dnes ČTK mluvčí karlovarské policie Pavel Valenta. "Obviněný měl jako ředitel jedné ze škol na Karlovarsku předložit zřizovateli v úmyslu získat neoprávněnou výši finanční dotace ze státního rozpočtu nepravdivé statistické výkazy o škole. Údaje byly pozměněny v počtu vykázaných žáků v jednotlivých oborech tak, že byly navýšeny počty žáků v oborech s individuální výukou, kde je státní dotace vyšší, a poníženy v oborech kolektivní výuky, kde je státní dotace nižší," popsal Valenta. Kromě toho požadoval prostředky ze státního rozpočtu na proplacení mezd pedagogických pracovníků v souvislosti s výukou dospělých studentů školy, i když věděl, že na tyto studenty není oprávněn státní dotace čerpat. Na nestandardní hospodaření přišla v roce 2010 kontrola krajského úřadu. Ta zjistila například, že chybí peníze za školné. Školní inspekce pak kontrolovala prostředky, které do školy přicházejí od státu, i zde zjistila nesrovnalosti. Celkem tehdy chybělo až pět milionů korun. Kraj pak předal vyšetřování případu policii.~zak~sko
Plzeň nakonec exsparťana Řepku neangažuje Plzeň 4. ledna (ČTK) - Bývalý kapitán fotbalové Sparty Tomáš Řepka Plzeň neposílí. Vedení mistrovské Viktorie se dnes dohodlo, že osmatřicetiletého obránce neangažuje. Řepka byl jednou z možných posil za Davida Bystroně, kterému hrozí trest za pozitivní dopingový nález. ČTK o rozhodnutí Plzně informoval tiskový mluvčí klubu Pavel Pillár. "Důvodů je více. Jeden je mimosportovní, protože nevíme, jaké by byly reakce fanoušků či našich partnerů. Ten druhý je, že Tomáš Řepka by za nás nemohl nastoupit v utkání Evropské ligy se Schalke, protože v této sezoně už hrál evropské poháry za Spartu," řekl Pillár. Plzeň nakonec neuskutečnila transfer, který by zřejmě byl největší senzací zimního přestupního období na české scéně. V 19. kole ligy, kdy vedoucí Sparta hostí Plzeň, tak na pikantní souboj nedojde. Ve Spartě Řepka skončil po vzájemné dohodě na konci minulého roku. Dlouho se přitom zdálo, že Řepka v Plzni zakotví. Na dnešní tiskové konferenci generální manažer Viktorie Adolf Šádek a trenér Pavel Vrba prohlásili, že si Řepkovo angažmá v Plzni představit dokážou. Nakonec ale vedení západočeského klubu příchod kontroverzního zadáka zamítlo. Řepka měl v plzeňském týmu zacelit mezeru po Bystroňovi, kterému hrozí dvouletý zákaz činnosti za pozitivní dopingový nález po listopadovém utkání Ligy mistrů proti Borisovu. Plzeň teď hledá další varianty řešení.~spo
Senát bude přímou volbu prezidenta schvalovat od 8. února Praha 5. ledna (ČTK) - Přímou volbu prezidenta bude Senát projednávat na schůzi, která začne 8. února. Rozhodnout na ní má i o prezidentské nominaci předsedy Městského soudu v Praze Jana Sváčka na ústavního soudce. Očekává se, že by na únorové zasedání mohl přijít i prezident Václav Klaus. Termín a program únorové schůze dnes stanovil senátní organizační výbor. Ústavní novelu o změně výběru hlavy státu z parlamentní na přímou volbu schválila sněmovna v prosinci hlasy vládní koalice a opoziční ČSSD. Očekává se, že zástupci těchto stran by navzdory výhradám části senátorů k této změně ústavy mohli přímou volbu schválit, byť by tím horní komora přišla o jednu za svých pravomocí. ČSSD původně jako kompenzaci pro Senát prosazovala, aby měl vliv na jmenování členů ČNB. Vládní koalice ve sněmovně to ale nepřijala. Senátoři mluvili i o rozšíření okruhu zákonů, u kterých by sněmovna nemohla Senát přehlasovat, nebo o podílu horní komory na vybírání členů mediálních rad. Místopředsedkyně Senátu Alena Gajdůšková (ČSSD) dnes připomněla potřebu schválení stykového zákona o vztazích obou komor nebo minimálně prodloužení senátní lhůty na projednávání běžných zákonů ze 30 dnů na dvojnásobek. To by mohlo být pro sněmovnu nejpřijatelnější vzhledem k tomu, že to na rozdíl od jiných úprav nezasahuje do jejích pravomocí. K možnosti, že by Senát dokázal prosadit své úpravy, je však skeptický předseda senátorů ČSSD Petr Vícha, jehož strana má v horní komoře většinu. "Přímá volba buď projde v této (navrhované) podobě, nebo asi nebude," řekl ve středu ČTK. Také Gajdůšková naznačila, že Senát přímou volbu asi schválí beze změn, byť poté prosadit jeho návrhy bude obtížnější. Dodala, že do senátorské novely ČSSD o omezení nákladů na volební kampaň pak bude prosazovat doplnění, aby prezidentští kandidáti nesměli za kampaň utratit více než zhruba 50 milionů korun.   Z dosavadních vyjádření senátorů lze zatím jen obtížně odhadnout, jakou bude mít Sváčkova nominace v horní komoře podporu. Představitelé obou nejsilnějších frakcí již dříve řekli ČTK, že senátoři si budou chtít se Sváčkem nejprve promluvit a získat potřebné informace pro své rozhodnutí. Sváček by mohl nahradit místopředsedkyni Ústavního soudu Elišku Wagnerovou, které v březnu končí mandát.~for~pol~pod~zak
Policie pátrá po seniorovi ze samoty na Uherskohradišťsku Uherské Hradiště 4. ledna (ČTK) - Policie pátrá po čtyřiašedesátiletém Janu Kročilovi, který žije v dřevěné chatrči v lese v Lopenickém sedle nad obcí Lopeník na Uherskohradišťsku. Muž zvaný lidmi z okolí Janko Dziňo byl zřejmě naposledy viděn na konci listopadu, kdy s ním mluvila poštovní doručovatelka. Ta také na konci prosince zjistila, že si muž nepřebral složenku s důchodem, kterou mu doma zanechala. ČTK to dnes sdělil policejní mluvčí Aleš Mergental. Doručovatelka oznámila 28. prosince pohřešování muže starostovi Lopeníku, který se obrátil na policii. Kročil údajně nechodil daleko od místa, kde přebýval. Policisté v den oznámení propátrali nejbližší okolí, ale neúspěšně. Druhého dne se do pátrání pustili znovu i se psem, ale muže nenašli. Při pátrání policisté prozatím nenašli nikoho, kdo by měl o hledaném muži jakoukoliv čerstvější informaci. Muž nebyl nalezen ani při dnešní pátrací akci, do které se zapojilo 20 policistů se psy i koňmi. Pohřešovaný bydlel v dřevěném domku sám, návštěvy nevyhledával, ani k němu často lidé nepřicházeli. Je asi 170 centimetrů vysoký, štíhlé postavy a šedých vlasů. Kvůli amputovaným prstům na nohách chodil v ortopedických botách. "Kdokoliv by měl jakékoliv informace o pohřešovaném muži, ať je sdělí na linku 158 nebo na jakémkoliv policejním oddělení," poznamenal mluvčí uherskohradišťské policie.~zak
Avízo, 11.1.: Schůze vlády. Na programu mimo jiné: Praha - 09:00 Schůze vlády. Na programu mimo jiné: - návrh zákona o majetkovém vyrovnání s církvemi a náboženskými společnostmi, - zpráva o životním prostředí Česka v roce 2010, - informace o stavu programu Zelená úsporám, - koncepce rozvoje knihoven v ČR na léta 2011 až 2015 včetně internetizace knihoven, - průběžné plnění opatření Akčního plánu podpory odborného vzdělávání, - změna vládního usnesení o bezúplatných převodech nemovitostí mezi Pardubicemi, Pardubickým krajem a Českou republikou - Krajským soudem v Hradci Králové, - návrh na jmenování profesorů, - zpráva o plnění úkolů přípravné fáze Národního akčního plánu inkluzivního vzdělávání (NAPIV), - desegregace romských dětí, žáků a studentů ve vzdělávání - zpráva o pokroku v resortu ministerstva školství v roce 2011, - zpráva o průběhu a výsledcích maturitní zkoušky v loňském jarním a podzimním zkušebním období, - informace o smlouvě na generální opravu dopravních helikoptér Mi-8, Mi-17 a Mi-171Š a bojových vrtulníků Mi-24 a Mi-35. Kompletní program na www.vlada.cz. Místo: Úřad vlády, nábřeží E. Beneše 4, Praha 1 Pramen: tiskový odbor úřadu vlády, e-mail: tiskovy.odbor@vlada.cz, www.vlada.~den~for~pol~pod
Drahé kovy, 3.~bur~buk~sur
Ve věku 87 let zemřel v kanadském Torontu Josef Škvorecký Toronto (Kanada) 3. ledna (ČTK) - Ve věku 87 let zemřel v kanadském Torontu český spisovatel a nakladatel Josef Škvorecký. Informoval o tom kanadský server The Globe and Mail, podle něhož Škvorecký ve zdejší nemocnici Princess Margaret Hospital dnes brzy ráno místního času podlehl rakovině. Známý český spisovatel odešel do Kanady po potlačení "pražského jara" na začátku roku 1969 a v Torontu spolu se svou manželkou, spisovatelkou a herečkou Zdenou Salivarovou, založil o dva roky později nakladatelství Sixty-Eight Publishers, ve kterém vydávali díla autorů, kteří nemohli v komunistickém Československu publikovat. Náchodský rodák, který patřil k nejznámějším českým spisovatelům v zahraničí, publikoval také řadu vlastních děl, z nichž mezi nejoblíbenější patří román Zbabělci, novela Legenda Emöke, román Tankový prapor, Prima sezóna nebo Příběh inženýra lidských duší.~kul
Inspektoři zkontrolovali 12 obchodů se slevami, pět mělo závady Ostrava 4. ledna (ČTK) - Během posledního prosincového týdne zkontrolovali inspektoři České obchodní inspekce (ČOI) v Moravskoslezském a Olomouckém kraji 12 obchodů, které nabízejí povánoční slevy. V pěti případech přitom zjistili nějaké závady. ČTK to dnes řekl ředitel oblastního inspektorátu ČOI Mojmír Bezecný. Inspekce v kontrolách po Novém roce pokračuje. "Čtyřikrát se jednalo o nesprávné označení cenou a v jednom případě o nekalou obchodní praktiku, tedy o nepravdivou informaci o poskytnuté slevě," řekl Bezecný. Kontroly se týkaly supermarketů a prodejen s více druhy zboží. Za porušení zákona o ochraně spotřebitele hrozí těmto obchodníkům ve správním řízení pokuta v řádu tisíců korun. Její výše závisí na množství nesprávných cen nebo účtování. "Pokud opakované kontroly zjistí ve stejném obchodě v krátkém časovém úseku stejný typ závady, pak ty postihy jsou několikanásobně větší," dodal ředitel.~obo
Výsledky tenisového turnaje mužů v Dauhá Dvouhra - 1. kolo: Bogomolov (6-Rus.) - Volandri (It.) 5:7, 6:4, 6:2, Becker (Něm.) - Kunicyn (Rus.) 6:4, 7:5.~spo
Španělsko asi znovu zvýší odhad loňského rozpočtového deficitu Madrid 2. ledna (ČTK) - Loňský rozpočtový deficit Španělska bude možná ještě vyšší než odhadovaných osm procent hrubého domácího produktu. Řekl to dnes ministr hospodářství Luis de Guindos. Původní odhad, který hovořil o šestiprocentním deficitu, přitom Španělé zvýšili na osm procent teprve na konci minulého týdne. Ministr podle agentury AP řekl, že nová konzervativní vláda teprve minulý týden zjistila, v jak špatném stavu jsou státní finance. Vláda se ujala moci těsně před Vánocemi. Ministr financí Cristóbal Montoro podotkl, že vzhledem k nově zjištěným skutečnostem vláda musí přijmout další opatření ke snížení deficitu. Nové úspory budou nad rámec těch, které vláda oznámila minulý týden a které počítají s úsporami 15 miliard eur (asi 382,7 miliardy Kč). Dosáhnout jich hodlá pomocí výdajových škrtů a zvyšování daní. Podle Montora se bude vláda návrhem dalších úspor zabývat na čtvrteční schůzi, kdy chce opatření i schválit. Ministr žádné podrobnosti nesdělil, jen řekl, že opatření partnerům Španělska v eurozóně i dalším zemím ukážou odhodlání nové vlády situaci rychle řešit. Konzervativní vláda pod vedením Lidové strany vzešla z parlamentních voleb, které se konaly loni v listopadu. Získala přitom pohodlnou většinu v parlamentu a k vítězství jí mimo jiné pomohla narůstající nespokojenost voličů s vysokou nezaměstnaností. Ta přesahuje 21 procent a je nejvyšší v celé eurozóně.~mak~fin~eur
Berlinale odstartuje francouzský film o revoluci Berlín 4. ledna (ČTK) - Mezinárodní filmový festival Berlinale zahájí příští měsíc světová premiéra francouzského historického filmu o prvních dnech Velké francouzské revoluce Les Adieux à la reine (Rozloučení s královnou). Snímek režiséra Benoita Jacquota je adaptací stejnojmenného románu francouzské spisovatelky Chantal Thomasové. V příběhu, jenž nahlíží na revoluční události z pohledu služebnictva na dvoře Ludvíka XVI. ve Versailles, ztvárnila hlavní roli královny Marie Antoinetty Diane Krugerová. Film byl zařazen do oficiální soutěže Berlinale, jehož hlavní porotě bude předsedat britský filmař Mike Leigh. Loni berlínský festival zahajoval vysoce oceňovaný film bratří Coenů Opravdová kuráž. Ten byl právě uváděn do amerických kin. Agentura Reuters upozorňuje, že ačkoli desetidenní berlínský festival začne 9. února světovou premiérou, mohl by jeho letošní 62. ročník trpět menším zájmem médií kvůli absenci velkých hollywoodských hvězd na červeném koberci. Největší hvězdou by měla být Meryl Streepová, která si má 14. února v Berlíně převzít Zlatého medvěda za celoživotní dílo. Streepová je horkou favoritkou na Oscara za hlavní roli v biografickém snímku Železná lady o bývalé britské premiérce Margaret Thatcherové. Jeden z nejočekávanějších filmů roku má dnes v Londýně evropskou premiéru. Na berlínském festivalu budou promítnuty i starší filmy, v nichž Streepová zářila, včetně oscarových počinů Kramerová vs. Kramer, Sophiina volba a Vzpomínky na Afriku.~kul~mag
Hokejový brankář Kovář bude dál chytat za České Budějovice České Budějovice 5. ledna (ČTK) - Hokejový brankář Jakub Kovář bude i v příští sezoně působit v extraligových Českých Budějovicích. Vedení klubu se rozhodlo využít opčního práva v jeho stávající smlouvě. HC Mountfield o tom informuje na svých oficiálních internetových stránkách. "Jsem rád, že klub využil opce již nyní a mám jasno o své budoucnosti. V rozběhnuté sezoně tak mám klid a můžu se plně soustředit jen na svoji práci, abychom sezonu dovršili co možná nejúspěšněji a neřešit angažmá pro příští sezonu," uvedl Kovář, jenž je druhou sezonu jedničkou týmu. Třiadvacetiletý gólman působí v hlavním mužstvu od sezony 2008/09, na podzim 2010 se stal nečekaně jedničkou týmu, když Roman Turek ukončil kariéru. V minulé sezoně nastoupil ke všem 52 zápasům základní části a překonal rekord v počtu odchytaných minut v soutěži. Na ledě strávil 3134 minut. Následně se Kovář prosadil i do reprezentačního kádru a jako trojka se zúčastnil mistrovství světa na Slovensku, odkud si přivezl bronzovou medaili.~spo
Sesuvy a záplavy v Brazílii si vyžádaly nejméně tři mrtvé Rio de Janeiro 2. ledna (ČTK) - Nejméně tři lidé zahynuli a jeden člověk je pohřešován v důsledku sesuvů půdy po lijácích v jihovýchodní Brazílii. Přes 9000 lidí muselo být evakuováno, informuje dnes agentura AFP. Většina obětí zahynula v troskách podemletých domů, osmiletého chlapce zabily trosky zřícené školy, v jejíž blízkosti si hrál se svými kamarády, napsal brazilský server Últimas Notícias. Kvůli průtrži mračen vyhlásilo pět desítek obcí ve státě Minas Gerais ležícím severně od Ria de Janeiro stav pohotovosti. Nejvyšší pohotovost byla vyhlášena i ve městech v horské oblasti, která se před rokem stala dějištěm jedné z nejhorších katastrof - smrtící záplavy a sesuvy půdy tehdy nepřežila tisícovka lidí. Jen ve městě Nova Friburgo, kde loni zahynuly čtyři stovky lidí, za poslední dva dny napršelo takové množství srážek jako v průměru za celý měsíc v tomto období, upozornila riodejaneirská vláda.~met
Před 130 lety se narodil spisovatel Ivan Olbracht Praha 5. ledna (ČTK) - Před 130 lety, 6. ledna 1882, se v rodině známého spisovatele Antala Staška narodil další budoucí slavný literát Ivan Olbracht. Levicově orientovaný autor proslul především svými díly inspirovanými pobytem na Podkarpatské Rusi (Nikola Šuhaj loupežník, Golet v údolí), psychologickými romány (Žalář nejtemnější, Podivné přátelství herce Jesenia), ale i agitačním románem Anna proletářka. Olbracht, občanským jménem Kamil Zeman, působil mimo jiné také jako novinář a překladatel z němčiny. V období mezi světovými válkami byl jako propagátor revoluce a komunistických myšlenek dvakrát vězněn, s vedením komunistů v čele s Klementem Gottwaldem se však názorově rozešel a byl ze strany vyloučen. Nicméně vydal několik nadšených reportáží ze SSSR, kde k této zemi a k socialismu přistupoval zcela nekriticky. Komunistickému režimu sloužil i po válce, když například v roce 1952 ostře odsoudil činnost tzv. protistátního spikleneckého centra vedeného Rudolfem Slánským. Zemřel jako národní umělec 30. prosince 1952.~kul
Silný vítr ve Zlínském kraji lámal stromy a poškozoval střechy Zlín 5. ledna (ČTK) - Silný, místy až nárazový vítr dnes ve Zlínském kraji lámal stromy a poškozoval střechy. Profesionální i dobrovolní hasiči tak vyjížděli k několika případům technických pomocí a k odstraňování nebezpečných stavů, kdy stromy hrozily pádem na vozovku nebo se uvolnila střešní krytina. ČTK o tom informoval mluvčí krajských hasičů Ivo Mitáček. U obce Březůvky na Zlínsku hasiči odstraňovali nebezpečně nakloněný strom, který hrozil pádem na silnici. "V lesním a zatáčkovitém úseku vozovky šlo o bezprostředně hrozící nebezpečí," uvedl Mitáček. Při odřezávání kmene přijela na místo hlídka policie, která se postarala o dopravu a upozorňování řidičů na nebezpečné místo. Silnice byla asi půl hodiny uzavřena. V Otrokovicích zase hasiči pomáhali na střeše jednoho z obytných domů sídliště Trávníky, kde vítr uvolnil plechovou krytinu atiky. Po provizorním upevnění byl informován vlastník domu, aby přijal další nezbytná opatření, jimiž by zřícení krytiny zabránil. U Provodova na Zlínsku zase mohutný strom spadl na vozovku v lesním úseku, kde navíc poškodil i svodidla. Překážka na vozovce zastavila provoz pro autobusy i vozy silničářů. "Hasiči strom postupně pořezali a vozovku uvolnili pro průjezd," uzavřel mluvčí krajských hasičů.~met~zak
Před 75 lety se hrálo první utkání celostátní hokejové ligy Ostrava 2. ledna (ČTK) - Před 75 lety se zápasem mezi Vítkovicemi a Spartou Praha začala psát historie celostátní hokejové ligy. Prvního ročníku soutěže, která je vedle fotbalové ligy nejsledovanější v Česku, se krom aktérů premiérového klání zúčastnily ještě pražské celky LTC a Slavia, České Budějovice, Mladá Boleslav, Vítkovice, Troppauer z Opavy a jako jediný slovenský zástupce Tatry Poprad. První zápas ligy skončil smírně 1:1, autorem historicky prvního gólu byl domácí útočník Vilém Kubečka. Prvním mistrem se stal v té době suverénní LTC Praha, jenž ztratil body jen za bezgólovou remízu se Spartou a dosáhl skóre 64:2. Od té doby LTC kraloval ještě desetkrát, naposledy v roce 1949. Nejvíce titulů, 12, má jihlavská Dukla, jedenáctkrát se krom LTC stali šampióny hráči brněnské Komety. Titul doposud slavilo 19 týmu z 55, které se do soutěže v uplynulých 75 letech zapojily.~spo
Mladí Švýcaři zdolali Dánsko a mají blízko k záchraně Calgary (Kanada) 2. ledna (ČTK) - Hokejisté Švýcarska zdolali ve skupině udržení na mistrovství světa hráčů do 20 let Dánsko 4:3 v prodloužení a mají blízko k záchraně. Účast mezi elitou i v příštím roce jim může zajistit už úterní výhra favorizovaných Spojených států amerických nad Lotyšskem. Ta by zároveň znamenala sestup Dánů a Lotyšů. Dánové se dostali do vedení už v 70. vteřině díky Oliveru Bjorkstrandovi, ale za 35 vteřin vyrovnal Schneuwly a ve čtvrté minutě otočil stav Bertaggia. Po přesilovkové trefě Jensena skončilo úvodní dějství nerozhodně. V druhé části byl nejdříve faulován Kristensenem Hofmann, který z trestného střílení vrátil Švýcarsku vedení, ale ve 28. minutě vyrovnal druhou trefou v utkání Jensen. Na rozhodující branku se čekalo až do prodloužení, v čase 63:27 ji vstřelil Richard.~spo
Výsledek mistrovství světa hokejistů do 20 let Mistrovství světa hokejistů do 20 let v Calgary: O udržení: Švýcarsko - Dánsko 4:3 v prodl. (2:2, 1:1, 0:0 - 1:0) Branky a nahrávky: 2. Schneuwly (Martschini, Amstutz), 4. Bertaggia (Andrighetto), 23. Hofmann z trestného střílení, 64. Richard (Bertaggia, Trutmann) - 2. O. Bjorkstrand (P. Bjorkstrand, Spelling), 17. Jensen (P. Bjorkstrand, Bau-Hansen), 28. Jensen (Rahbek). Rozhodčí: Croft (USA), Rönn - Sormunen (oba Fin.), Novák (SR). Vyloučení: 6:2. Využití: 0:1. Diváci: 9328. Tabulka:     1.	Švýcarsko	2	1	1	0	0	9:6	5	2.	USA	1	1	0	0	0	11:3	3	3.	Dánsko	2	0	0	1	1	6:15	1	4.~spo
Euro kleslo kvůli obavám ze slabého zájmu o evropské dluhopisy Londýn 4. ledna (ČTK) - Euro dnes oslabilo vůči americkému dolaru kvůli přetrvávajícím obavám investorů ze slabé poptávky po dluhopisech členských zemí eurozóny. Ta by mohla vést k nárůstu vládních nákladů na půjčky. Jednotná evropská měna klesla o 0,7 procenta na 1,2957 USD. Vrátila se tak pod psychologicky důležitou hranici 1,3 USD, ale udržela se nad 15měsíčním minimem 1,2858 USD, na které se propadla minulý týden. V celém loňském roce euro oslabilo o tři procenta. Německo dnes v pozorně sledované aukci prodalo desetileté dluhopisy za více než čtyři miliardy eur. Průměrný úrok sice nepatrně klesl, poptávka však převýšila nabídku pouze mírně, ačkoli na některých aukcích bývá převis poptávky nad nabídkou i několikanásobný. Investoři nyní čekají na čtvrteční aukci francouzských dluhopisů a na aukce španělských a italských dluhopisů v příštím týdnu. Finanční trhy mají obavy zejména ohledně schopnosti Itálie zajistit si potřebné finanční prostředky.~bur~bup
Od narození otce hobitů Tolkiena uplyne již 120 let Bloemfontein/Praha 2. ledna (ČTK) - Před 120 lety, 3. ledna 1892, se v jihoafrickém městě Bloemfontein narodil literát, jehož dílo ovlivnilo generace mladých čtenářů a především díky filmovému zpracování má velký vliv i na současnou mládež. Johna Ronalda Reuela Tolkiena nijak neproslavily jeho první publikace z dvacátých let - Slovník střední angličtiny a kritické vydání středověké romance Sir Gawain a Zelený rytíř, uspěl však s příběhy, které si původně vymýšlel pro své čtyři děti. Profesor staroanglické literatury na Oxfordu Tolkien pro ně totiž začal vymýšlet příběhy hobita Bilba Pytlíka a mocného prstenu. První ze série knih, putování hobita Bilba Pytlíka za pokladem nazvaná Hobit aneb Cesta tam a zase zpátky, vyšla v roce 1937 (česky poprvé v roce 1979). Návazné příběhy o prstenu, který "vládne všem", dokončil Tolkien na sklonku 40. let a vytvořil v nich nový svět s vlastní historií, jazykem, písmem, postavami, legendami a domovinou, kterou nazval Středozemě. Trilogie Pán prstenů znovu "ovládla" svět před několika lety, kdy byla úspěšně zfilmována, přičemž například její poslední díl Pán prstenů: Návrat krále získal 11 Oscarů a jako jeden z mála filmů na světě vydělal přes miliardu dolarů.~kul
Policie pátrá po šestnáctiletém Uzbeku Sunnatu Khmaraovi Praha 5. ledna (ČTK) - Policie žádá veřejnost o pomoc při pátrání po šestnáctiletém Uzbeku Sunnatu Khmaraovi. Naposledy byl viděn v místě svého bydliště v Praze 4, uvedla policie na svém  Hledaný je štíhlý, vysoký asi 160 centimetrů. Má oválný, plochý obličej, černé krátké vlasy a černé oči. Odešel údajně za kamarády. Oblečen byl v černé bundě, modrých džínách a na nohou měl černé boty. Jakékoliv informace o pohřešovaném mohou lidé volat na bezplatnou linku 158.~zak~prg
Vláda se vrátí k vyrovnání s církvemi, postoj VV stále nejasný Praha 4. ledna (ČTK) - Vláda se na prvním zasedání v novém roce vrátí k návrhu zákona o vyrovnání s církvemi, stále přitom není jasný postoj ministrů nejmenší vládní strany. Politici Věcí veřejných chtějí vědět, kde stát vezme peníze na výplaty finančních kompenzací, o dalším postupu jednali v úterý v předsednictvu a sněmovním klubu bez výsledku. Ministr financí Miroslav Kalousek (TOP 09) očekává, že VV dodrží dohodu, ke které se před půl rokem zavázaly. "Plnění dohody s církvemi se předpokládá po dobu 30 let, už to staví argument VV do úrovně hlouposti," poznamenal v úterý k návrhu pozdržet peněžní náhrady na dobu, kdy bude ekonomická situace lepší. Na programu mají ministři také plány státu s ochranou práv dětí nebo rozbor loňského financování neziskových organizací. Vláda vyslechne také podrobnosti o záměru ministerstva obrany zmenšit celkovou plochu vojenských újezdů o třetinu. Úplným opuštěním výcvikového prostoru Brdy a zmenšením dalších újezdů chce docílit redukce plochy využívané pro výcvik vojáků o 42.000 hektarů ze současných téměř 130.000 hektarů. Kabinet rozhodne, zda do dalšího legislativního procesu pustí novelu zákona na ochranu zvířat proti týrání. Osobám, které týrají zvířata, by podle ní do budoucna stát mohl tato zvířata zabavit, nebo zakázat krutým chovatelům jejich další chov. Souběžná novelizace zákona o policii má umožnit policistům vstup do obydlí z důvodu podezření na týrání zvířete. Před úřadem vlády mají odpoledne demonstrovat členové politické strany Suverenita a hnutí D.O.S.T. Chtějí podpořit premiéra Petra Nečase, který se staví zdrženlivě k plánu poslat 90 miliard korun na záchranu ohrožených ekonomik eurozóny.~for~pol~pod
Náměstkem Drábka se stal Jan Dobeš z VV, bratr ministra dopravy Praha 5. ledna (ČTK) - Novým náměstkem ministra práce se počátkem roku stal Jan Dobeš z Věcí veřejných (VV). Šéfovat bude nové sekci, do níž spadá agenda jednotného vyplácení dávek, rovnosti pohlaví či sociálního začleňování. ČTK o tom dnes informovala mluvčí ministerstva Viktorie Plívová. Nový náměstek je bratrem ministra dopravy Pavla Dobeše (VV). Podle mluvčí ministru Jaromíru Drábkovi (TOP 09) Věci veřejné nabídly do jeho týmu svého experta na sociální problematiku Dobeše. "Ve chvíli, kdy vznikly nové agendy a byla potřeba je personálně zajistit, pan ministr návrh akceptoval," uvedla Plívová. Podle webu Věcí veřejných je Dobeš vystudovaný psycholog a rodinný psychoterapeut. V Praze 3 předsedá stranickému klubu. V komunální politice se věnuje sociálním věcem a zdravotnictví, jeho prioritou je stanovení pravidel pro hazard a prevence hráčství, pouliční kriminality a drogové závislosti. V Praze 3 chce vytvořit sociálně-zdravotní koncepci. Čtyřiatřicetiletý Dobeš je ženatý a má dvě děti, uvádějí VV na svých stránkách. Všechny dávky, příspěvky a podpory vyplácejí od letoška jen úřady práce. Převzaly tak část agendy radnic i krajských úřadů, které vyřizovaly stížnosti a odvolání. Nyní je má řešit krajský úřad práce, po něm pak v další instanci ministerstvo. Dobeš uvedl, že chce proces nastavit tak, aby ani pro stěžovatele, ani pro stát nepředstavoval zbytečnou administrativní zátěž. Pod ministerstvo práce nyní spadá také rada vlády pro rovné příležitosti žen a mužů, které dřív poskytoval zázemí úřad vlády. Poradní orgán kabinetu od loňských voleb nefungoval, svou činnost obnovuje teprve nyní. Podle Dobeše na radu čeká "dokončení přípravy projektu zaměřeného na domácí násilí" či opatření ke sladění práce a rodiny. Dobešova sekce zahrnuje také sociální začleňování a boj s chudobou, problematiku stárnutí společnosti či osob s postižením.~sop
Závod SP skokanek byl přeložen do Hinterzartenu Hinterzarten (Rakousko) 4. ledna (ČTK) - Závod Světového poháru skokanek na lyžích, jenž se měl konat v pátek v Schonachu, byl přeložen do jiného německého zimního střediska Hinterzartenu. Místo pátku se bude skákat v sobotu dopoledne a poté v neděli, kdy se bude v Hinterzartenu konat plánovaný další závod. V Schonachu se měly původně o víkendu konat i závody SP v severské kombinaci, ty byly kvůli nedostatku sněhu přeloženy do Oberstdorfu.~spo
Sdruženáři kvůli nepřízni počasí nebudou závodit ani v Schonachu Schonach (Německo) 2. ledna (ČTK) - Víkendové závody Světového poháru v severské kombinaci v německém Schonachu se kvůli nepřízni počasí neuskuteční. Mezinárodní lyžařská federace to dnes oznámila s tím, že důvodem zrušení programu je nedostatek sněhu po oblevě a dešti. Schonach přišel také o páteční závod Světového poháru ve skocích na lyžích žen. V úterý má FIS rozhodnout, zda dva závody sdruženářů přeloží ze Schonachu do jiného německého střediska. Skokanky by mohly mít náhradní závod v Hinterzartenu. Rozhodne se ve středu. Sdruženáři už přišli o poslední závody SP v minulém roce, které se měly konat 28. a 29. ledna v Zakopaném. Polští organizátoři však nestihli vinou teplého počasí upravit běžecký okruh.~spo
Řecko varovalo, že bez druhé finanční pomoci opustí eurozónu Atény 3. ledna (ČTK) - Řecko bude muset opustit eurozónu, pokud nezíská druhou mezinárodní finanční pomoc v objemu 130 miliard eur (3,3 bilionu Kč). Uvedl to dnes mluvčí řecké vlády. Druhá finanční pomoc byla dohodnuta v říjnu, její konečná podoba však ještě nebyla schválena, napsaly agentury AP a Reuters. "Tato úvěrová dohoda musí být podepsána, jinak se ocitneme mimo trhy a mimo euro a situace se výrazně zhorší," řekl mluvčí. Dodal, že jednání se zástupci mezinárodních věřitelů během příštích tří nebo čtyř měsíců "rozhodnou vše", včetně toho, zda se Řecko vyhne katastrofálnímu bankrotu. Řecko se předloni v květnu stalo první zemí eurozóny, která požádala o mezinárodní finanční pomoc. S Evropskou unií a Mezinárodním měnovým fondem se Atény dohodly na podmínkách čerpání tříletého úvěru v objemu 110 miliard eur. Ukázalo se však, že tento úvěr Řecku nebude stačit, a země si proto loni v říjnu dohodla druhý záchranný program v objemu 130 miliard eur. Detaily této dohody, jejíž součástí je i pomoc soukromých investorů, se ještě projednávají. Dokončení této dohody je považováno za hlavní úkol nové řecké vlády, v jejímž čele stojí bývalý viceprezident Evropské centrální banky Lukas Papadimos. Ten ve svém novoročním projevu uvedl, že Řecko musí pokračovat v reformách, aby se udrželo v eurozóně. Řecko již zavedlo řadu úsporných opatření, aby dostalo pod kontrolu schodek svého rozpočtu. Mluvčí vlády dnes uvedl, že možná budou zapotřebí další opatření, například zavedení nových daní.~mak~fin~bur~bup~eur
Hokejová extraliga vstoupí do nového roku dvěma dohrávkami Praha 3. ledna (ČTK) - Dvěma dohrávkami se dnes poprvé v novém roce rozběhne hokejová extraliga. Vedoucí tým soutěže Sparta Praha se v utkání 27. kola představí na ledě čtvrté Plzně, v duelu 28. kola na sebe narazí celky z opačné strany tabulky Slavia a Karlovy Vary. Sparta vyhrála posledních pět utkání bez bodové ztráty a v čele má k dobru už osm bodů. Plzeň naopak přišla naposledy v Třinci o desetizápasovou šňůru, během níž pokaždé bodovala. Zápas na Slavii bude premiérou pro nového trenéra Karlových Varů Vladimíra Kýhose, který na Silvestra u posledního týmu tabulky nahradil odvolaného Václava Baďoučka.~spo
Dopravu na Pražském okruhu omezí o víkendu uzavírky tunelů Praha 5. ledna (ČTK) - Dopravu na Pražském okruhu omezí o víkendu uzavírky tunelů. Důvodem je pravidelný servis technologií v Komořanském a Lochkovském tunelu. Omezení potrvá od pátečního večera do nedělního poledne. ČTK o tom dnes informovalo tiskové oddělení pražského magistrátu. Ředitelství silnic a dálnic ČR při údržbě uzavře vždy jeden tubus tunelu, ve druhém pak bude provoz veden obousměrně. Provoz v Komořanském tunelu ve směru od dálnice D1 k plzeňské dálnici bude omezen od pátku 21:00 do sobotních 13:00. V opačném směru bude tubus uzavřen od soboty 14:00 do nedělního poledne. Lochkovský tunel bude ve směru od plzeňské dálnice zavřen od pátku 21:00 do soboty 13:00. V opačném směru auta tubusem neprojedou od sobotních 14:00 do nedělního poledne. "Žádáme řidiče, aby věnovali zvýšenou pozornost dopravní situaci v místě dopravního omezení, protože i případná drobná nehoda může významně zkomplikovat dopravní situaci," uvedl magistrát. Komplikace spojené s tunely na Pražském okruhu nejsou nijak výjimečné. Naposledy dopravu na vytížené komunikaci zastavila ve středu technická závada v Lochkovském tunelu. Podle mluvčí ŘSD Niny Ledvinové šlo o výpadek kamerového systému. "Dle havarijních karet je povinností tunelových dispečerů a operátorů okamžitě uzavřít tunel," uvedla. "Technologie je ve zkušebním provozu, tunel i technologie jsou v záruční době," doplnila.~pol~pod~dpr~prg
Akcie na pražské burze v novém roce poprvé klesly Praha 4. ledna (ČTK) - Pražská burza v novém roce poprvé oslabila a její hlavní index PX odepsal 0,74 procenta na 927,4 bodu. Burzu dolů táhly především obě bankovní emise, když akcie rakouské Erste Bank spadly o výrazných 3,49 procenta. V červených číslech se obchodovaly také středoevropské a západoevropské trhy. Pražská burza podle Pavola Mokoše z Patria Direct umazala část z týdenního zisku. Dodal, že zisky se vybíraly napříč celou Evropou, kde nejvíce ztrácely banky. Špatná nálada v evropském bankovním sektoru dnes dolehla také na pražskou burzu, uvedl Josef Němý z Komerční banky. Největší ztráty postihly akcie Erste Bank, které ztratily 3,49 procenta na 353,70 koruny, a podle Mokoše tak zaznamenaly největší propad za poslední více než dva týdny. Cenné papíry Komerční banky uzavřely se ztrátou 1,48 procenta na 3384 korun. Výrazně si pohoršily i akcie tabákové firmy Philip Morris, a to o 2,74 procenta na 12.119 korun. Titul, který byl v loňském roce nejúspěšnější emisí na pražské burze, tak oslabil již třetí den v řadě, upozornil Němý. Cenné papíry mediální společnosti CME spadly o 2,46 procenta na 134,60 koruny. Dařilo se naopak akciím mobilního operátora Telefóniky, které zpevnily o 1,56 procenta na 391,50 koruny. Telefónica dnes oznámila, že založila dceřinou společnost, do které převedla své informační a asistenční služby. V černých číslech obchodování zakončily také cenné papíry těžařské firmy NWR, přidaly 1,53 procenta na 142,95 koruny. Dnes nejvíce obchodované akcie energetické společnosti ČEZ rostly o 0,51 procenta na 805 korun. Mokoš upozornil, že titul se tak dostal na téměř pětiměsíční maximum. Aktivita investorů dnes byla vyšší a v novém roce poprvé překročila miliardu korun. V systému pro nejvíce obchodované akcie SPAD se uskutečnily transakce za téměř 1,354 miliardy korun, z toho s akciemi ČEZ za více než 500 milionů Kč.~bur
U soudu bude pokračovat kauza takzvaných vlčích dětí Praha 5. ledna (ČTK) - U městského soudu v Praze dnes bude pokračovat hlavní líčení v případu rodičů, kteří podle obžaloby nepustili své dvě malé děti celý život z bytu ve Vinohradské ulici. Jejich narození zatajili, poté jim prý nedávali dostatečné jídlo, neoblékali je, ani je pořádně nemyli. Předseda senátu Kamil Kydalka dnes plánuje vyslechnout znalce. Je možné, že také již padne rozsudek. Žalobkyně viní muže i ženu z týrání svěřené osoby, způsobili prý svým synům těžkou újmu na zdraví. Podle obžaloby roční ani dvouletý chlapec v době, kdy je našla policie, neuměli vůbec mluvit, pouze plakali a vydávali občasné zvuky. Nedokázali ani chodit, neměli kousací reflexy a nebyli na svůj věk dostatečně fyzicky a psychicky vyvinutí. Děti mají údajně poškozeny mozkové funkce a nelze vyloučit, že budou mít trvalé psychické následky. Rodičům hrozí v případě odsouzení až dvanáctileté tresty vězení. Muž i žena u soudu uvedli, že se ke svým dětem chovali dobře. Pouze prý nejsou zastánci tradičních metod výchovy. Synům podle svých slov kupovali nejlepší a nejdražší biostravu. Dávali jim kaše, přesnídávky a ovocné a zeleninové šťávy. Chlapci prý nepotřebovali chodit ven. V bytě nosili pouze pleny, protože tam bylo horko. Také prý byli zdraví, a proto nepotřebovali žádná lékařská vyšetření. Na úřadech nezaregistrovali rodiče své syny údajně proto, že nesouhlasili s očkováním dětí.~zak
Neklid v Podněstří neustává, místní lidé blokují armádní posty Kišiněv 3. ledna (ČTK) - V moldavském Podněstří i dnes pokračovaly nepokoje vyvolané nedělní smrtí moldavského mladíka, kterého příslušník ruské armády zastřelil na přechodu mezi Moldavskem a svévolně vyhlášenou Podněsterskou republikou. Desítky místních obyvatel zablokovaly přechody přes řeku Dněstr a požadují odchod "mírových" jednotek střežících příměří z roku 1992. Jednotky "mírové mise", která má dohlížet na klid zbraní, tvoří asi 1500 vojáků ruské, moldavské a ukrajinské armády spolu s podněsterskými ozbrojenci. Rozhořčení obyvatelé moldavských obcí žádají jejich odchod a vyklizení kontrolních postů, které jsou většinou na mostech přes řeku Dněstr. Jeden z příslušníků ruských jednotek, které tvoří asi třetinu "mírových" sil, v neděli u města Vadul lui Voda zahájil palbu na projíždějící vůz, který údajně nereagoval na výzvy k zastavení. Osmnáctiletý moldavský řidič z nedaleké obce Parata byl při střelbě vážně zraněn a později v nemocnici zemřel. Podněsterské úřady dnes incident označily za tragickou událost, za níž si prý ale může oběť střelby sama. Zároveň rozhodně vyloučily možnost, že by střelba na hranici mohla jakýmkoli způsobem ovlivnit přítomnost "mírotvorců" na podněstersko-moldavském pomezí. Moldavská vláda už od počátku konfliktu v 90. letech minulého století žádá odchod ruských vojáků z Podněstří. Moskva, která stejně jako žádný jiný stát světa nezávislost Podněsterské republiky neuznává, trvá na tom, že odchod jejích vojáků je možný až po vyřešení celého podněsterského sporu.~pol
Otrokovická radnice rozšířila protialkoholní vyhlášku Otrokovice (Zlínsko) 5. ledna (ČTK) - Radnice v Otrokovicích na Zlínsku rozšířila protialkoholní vyhlášku. Od začátku roku přibylo míst, kde budou moci strážníci pokutovat konzumaci alkoholu. Město také nově reguluje žebrání, upravilo i provozní dobu restauračních zahrádek, informovala dnes ČTK mluvčí Otrokovic Lenka Krupková. Zákaz pití alkoholu se týká okolí dvou supermarketů, zastávek městské hromadné dopravy i veřejné linkové dopravy, veřejných sportovišť, dětských hřišť, okolí škol či zdravotnických zařízení. Nově se ve vyhlášce o veřejném pořádku objevila regulace žebrání na území města, což by mělo dát právní základ městské či státní policii při řešení konfliktů a obtěžujícího chování nepřizpůsobivých lidí, uvedl starosta Jaroslav Budek (ČSSD). Otrokovice také upravily provozní dobu některých restauračních zahrádek. Ta zařízení, která leží blíže než 100 metrů od budov určených k bydlení, nesmí být otevřena před 09:00 a po 22:00. Vyhlášku zakazující pití alkoholu na veřejnosti přijala prakticky všechna velká města ve Zlínském kraji. Loni ji rozšířilo například Uherské Hradiště nebo Zlín. Zde mohou strážníci pokutovat i lidi, kteří se na daných místech zdržují s otevřenou lahví nebo jinou nádobou s alkoholickým nápojem. Nová vyhláška také rozšířila některé zóny a zakázala pití alkoholu například i na zastávkách městské hromadné dopravy.~pol~pod~zdr~sop
Záhrobská prošla do 2. kola slalomu v Záhřebu jako jednadvacátá Záhřeb 3. ledna (ČTK) - Lyžařka Šárka Záhrobská má šanci podruhé v sezoně bodovat ve Světovém poháru. V pátém slalomu letošní zimy v Záhřebu figuruje po prvním kole na jednadvacáté pozici se ztrátou 2,70 sekundy na vedoucí Marlies Schildovou z Rakouska. Úřadující mistryně světa Schildová bude útočit na pátý triumf v sezoně, na druhou Slovinku Tinu Mazeovou má náskok 90 setin sekundy. Záhrobská už na prvním mezičasu ztrácela 1,33 sekundy, v prostřední části na nejrychlejší lyžařku nabrala další čtyři desetiny a po své jízdě se startovním číslem devět se zařadila na průběžné poslední místo. K její postupové pozici jí zřejmě pomohly i postupně se zhoršující podmínky na trati, kde panovala kvůli mlze špatná viditelnost. Bývalá mistryně světa a bronzová olympijská medailistka Záhrobská si dosud připsala pouze 20 bodů za třinácté místo v úvodním slalomu v Aspenu, kde v minulosti dvakrát vyhrála. Potom v Courchevelu a Flachau nedokončila první kolo a v minulém závodu v Lienzu o setinu nepostoupila do druhého kola. Přitom v loňské sezoně, před níž angažovala nového kouče Pavla Šťastného a rok podle vlastních slov obětovala snaze změnit techniku jízdy, byla v úvodních čtyřech závodech lepší. Postupně tehdy obsadila sedmé, dvanácté a dvakrát desáté místo, v Záhřebu byla loni devatenáctá. Další česká lyžařka Michaela Smutná obsadila po problémech na trati se ztrátou 18,32 sekundy 55. místo, poslední mezi závodnicemi, které první kolo dokončily. Na startu dnes bylo 74 lyžařek. Druhé kolo začíná pod umělým osvětlením v 18:00.~spo
MF navrhuje vládě vypovědět dohodu s USA o ochraně investic Praha 3. ledna (ČTK) - Ministerstva financí a zahraničních věcí navrhla ukončit platnost dohody s USA o podpoře a vzájemné ochraně investic, protože jednání o její úpravě selhala. Cílem je snížit rizika vzniku mezinárodních arbitráží. Návrhem na ukončení platnosti dohody z roku 1991 mezi bývalou Českou a Slovenskou Federativní Republikou a Spojenými státy se ve středu bude zabývat vláda. "Ukončením platnosti dohody z roku 1991 budou po uplynutí výpovědní doby a ochranné desetileté lhůty odstraněna veškerá rizika plynoucí z nedostatečné právní úpravy a týkající se zejména mezinárodních arbitráží," uvedlo MF. Investice českých a amerických investorů nebudou tímto krokem podle úřadu bezprostředně dotčeny, neboť se na ně bude po dobu dalších deseti let od ukončení platnosti vztahovat režim dohody. Podle náměstka ministra financí Tomáše Zídka zástupci USA při jednáních o úpravě dohody nechtěli přistoupit na navrhované dílčí změny, pro Českou republiku je tak výhodnější dohodu vypovědět. O úpravě dokumentu začala česká a americká strana vyjednávat loni v září po dlouhém naléhání české diplomacie. ČR v uplynulých letech čelila arbitrážím většinou právě na základě dohod o ochraně investic. Smlouvy byly většinou pro ČR nevýhodné. Ministerstvo financí již delší dobu pracuje na tom, aby tyto smlouvy zanikly. V roce 2009 začal stát vypovídat dvoustranné dohody se státy Evropské unie. Arbitrážní řízení je sice rychlejší a efektivnější než projednání u soudu, stojí ale mnohem více peněz. Dohoda mezi ČSFR a USA byla podepsána 22. října 1991 ve Washingtonu, následný dodatkový protokol byl uzavřen 13. prosince 2003 v Bruselu.~mak~for~pol~pod
Cena pojištění maďarských dluhopisů je na novém rekordu Londýn 3. ledna (ČTK) - Náklady na pojištění dluhopisů maďarské vlády proti riziku jejich nesplacení vystoupily na nový rekord. Výrazně k tomu přispívají obavy, že nově schválená legislativa by mohla Maďarsku znemožnit přístup na finanční trhy, a omezit tak schopnost země financovat dluhovou službu. Cena pětiletých úvěrových swapů (CDS), což je klíčový nástroj zajištění proti nesplacení dluhopisů, vzrostla o 42 bazických bodů na rekordních 653 bodů. Znamená to, že na pojištění investice do maďarských dluhopisů za deset milionů eur (asi 257 milionů Kč) je třeba vynaložit 653.000 eur (asi 16,8 milionu Kč). Maďarská vládní strana Fidesz minulý týden i přes odpor Evropské unie v parlamentu prosadila kontroverzní změnu zákona o centrální bance. Premiér Viktor Orbán dal také najevo, že nehodlá ustoupit ani od dalších opatření, která mají změnit hospodářskou politiku země. V médiích se objevily informace, podle nichž má Budapešť v úmyslu využít části devizových rezerv centrální banky k podpoře ekonomiky. Vláda sice tyto informace popřela, nevyjádřila se ale k další části zprávy, podle níž by rezervy mohly být využity k umoření dluhu samospráv.~mak~fin~eur
Vítr a spadlé stromy dnes přerušily provoz asi na desítce tratí Praha 5. ledna (ČTK) - Silný vítr a spadlé stromy dnes asi na desítce regionálních železničních tratí přerušily provoz, na jednom místě vlaky nejely kvůli sesuvu promáčeného svahu. Ve většině případů trvaly výluky asi hodinu, vážnější problém mají železničáři mezi Starým Městem pod Sněžníkem a Hanušovicemi v Olomouckém kraji, kde spadlo více stromů a jejich odstraňování bude trvat až do 18:00. Pro cestující je zajištěna náhradní autobusová doprava. Silný vítr komplikoval zejména provoz na tratích na severu Česka. Kolem 8:00 spadl strom na trať z Malých Svatoňovic do Trutnova, o půl hodiny později se ze stejné příčiny zastavil provoz mezi Tanvaldem a Velkými Hamry na Liberecku a kolem 10:00 další strom zatarasil cestu vlakům mezi Jabloncem nad Jizerou a Jilemnicí na Semilsku. "Kdyby mrzlo, vítr by stromy tak snadno nevyvrátil, v promáčené půdě se však neudrží," řekl dnes ČTK mluvčí Správy železniční dopravní cesty Pavel Halla. Stejné problémy železničáři zaznamenali také na severu Moravy, postupně museli přerušit provoz na trati z Mikulovic do Zlatých Hor v Jeseníkách, mezi Jakartovicemi a Mladeckem na Opavsku a Troubelicemi a Libinou v Olomouckém kraji. Na všech těchto tratích už byl provoz obnoven, výluky trvaly asi hodinu. Nejvážnější problém mají železničáři mezi Starým Městem pod Sněžníkem a Hanušovicemi v Olomouckém kraji, kde kolem poledne spadl strom a vzápětí následovaly další. V současné době tam stále pracují hasiči a snaží se kmeny odstranit. "Do prvního spadlého stromu na této trati dokonce najel vlak, ale nikomu se nic nestalo," řekl mluvčí Českých drah Radek Joklík. Potíže související s počasím mají také cestující na trati z Tachova do Starého Sedliště, kde se na trať sesunul promáčený svah, provoz tam bude obnoven kolem 19:30. Silný vítr sužuje Česko už od středy, kvůli vichru a sněžení se uzavřely pro kamiony některé silnice a hraniční přechody. Například ve středních Čechách dnes v noci vichr ničil střechy a porážel stromy, na mnoha místech v Česku přerušil elektrické vedení. Na horách vítr dosáhl síly orkánu, tedy přes 108 kilometrů v hodině.~met~dpr
Výsledky závodu Turné čtyř můstků v Innsbrucku Závod SP a Turné čtyř můstků ve skocích na lyžích v Innsbrucku (Rakousko): 1. Kofler 252,8 b. (127,5+131,5 m), 2. Schlierenzauer (oba Rak.) 247,6 (130,5+123), 3. Takeuči (Jap.) 246,7 (131,5+124), 4. Bardal (Nor.) 244,4 (128+125,5), 5. Koudelka (ČR) 239,5 (123,5+122,5), 6. Morgenstern (Rak.) 237,1 (120,5+123), 7. Mechler 235,1 (119+126), 8. Neumayer (oba Něm.) 234,4 (132+121,5), 9. Stoch (Pol.) 232,0 (132,5+108), 10. Hlava 229,5 (126+118), ...14. Janda 224,4 (125,5+121,5), 37. Matura (všichni ČR) 106,4 (118). Průběžné pořadí Turné (po 3 ze 4 závodů): 1. Schlierenzauer 805,4, 2. Kofler 788,4, 3. Morgenstern 769,3, 4. Bardal 758,5, 5. Koudelka 757,2, 6. Freund (Něm.) 738,0, ...10. Hlava 714,2, 13. Janda 702,8, 45. Matura 216,1. Průběžné pořadí SP (po 10 z 27 závodů): 1. Kofler 768, 2. Schlierenzauer 656, 3. Bardal 509, 4. Morgenstern 476, 5. Freitag (Něm.) 402, 6. Freund 365, ...8. Koudelka 292, 12. Hlava 189, 25. Janda 92, 39. Matura 29, 58. Cikl (ČR) 3.~spo
Hokejový obránce Bolf zůstane v Třinci do konce sezony Třinec 2. ledna (ČTK) - Hokejový obránce Lukáš Bolf dokončí sezonu v Třinci. Šestadvacetiletý zadák v týmu úřadujících mistrů obstál na zkoušce a podle klubového webu si vysloužil smlouvu do konce ročníku. Dřívější hráč Sparty nebo Českých Budějovic zatím v barvách Ocelářů stihl odehrát sedm utkání, ve kterých si nepřipsal gól ani asistenci. Klub s ním však zalepí díru po Petru Hořavovi, jehož si z hostování stáhlo prvoligové Ústí nad Labem. S třineckým celkem se po dlouhodobých zraněních na ledě už připravují útočníci Václav Varaďa s Martinem Adamským a po potížích s třísly i brankář Peter Hamerlík. Brzy by se měli objevit v sestavě i v extraligových zápasech.~spo
Výsledek NHL Winter Classic pod otevřeným nebem Zápas NHL Winter Classic pod otevřeným nebem: Philadelphia - New York Rangers 2:3.~spo
Výsledek NHL Winter Classic pod otevřeným nebem Zápas NHL Winter Classic pod otevřeným nebem: Philadelphia - New York Rangers 2:3 (0:0, 2:1, 0:2) Branky: 33. B. Schenn, 35. C. Giroux - 35. a 43. Rupp, 46. B. Richards. Střely na branku: 35:33. Diváci: 46.967.~spo
Průzkum: Slevy na elektro činí až několik tisíc korun Praha 5. ledna (ČTK) - Při nákupu spotřební elektroniky mohou nyní lidé díky povánočním slevám, jejichž výše se pohybuje od pěti do 53 procent, ušetřit i několik tisíc korun. Například televizi lze pořídit se slevou až 10.000 korun. Vyplývá to z analýzy společnosti Česká distribuční, která monitorovala reklamní letáky prodejen se spotřební elektronikou Euronics, Electroworld, Planeo a Elektro Oáza. Obchodní ředitelka České distribuční Michala Malčikovová dnes ČTK sdělila, že povánoční slevy na elektrospotřebiče se nejčastěji pohybují mezi 20 až 30 procenty. Lze však i najít slevy na úrovni 50 procent, a to především u bílého zboží. Například pračku, která před slevou stála 13.490 korun, lze nyní ve výprodeji pořídit za 6999 korun. "Jak ukázala analýza, pokud se rodina například rozhodne koupit novou televizi a kombinovanou ledničku, zaplatí místo původních 25.000 korun pouze 18.000 korun. Pokud tedy někdo plánuje koupit nákladnější zboží, vyplatí se počkat na začátek ledna a pravidelně sledovat slevy v letácích," podotkla Malčikovová.   Mnoho slev se v těchto dnech týká také počítačů a jejich příslušenství. U tohoto zboží činí průměrné sleva 18 procent. Například notebook, za který by lidé před Vánocemi zaplatili 15.000 korun, mohou nyní pořídit za 10.000 korun. První tuzemští obchodníci zahájili velké výprodeje hned po vánočních svátcích a sezonní zboží zlevnili i o více než 70 procent. Lidé mohou se slevou nakupit nejen zimní oblečení, sportovní potřeby a elektroniku, ale i nábytek. Výprodeje, pomocí kterých se obchodníci snaží po předvánoční nákupní horečce opět přilákat zákazníky do prodejen a zbavit se zbývajících zásob sezonního zboží, budou pokračovat celý leden.~obo~pit
Syrská armáda se prý snaží obelstít monitorovací misi LAS Damašek 4. ledna (ČTK) - Syrská opozice dnes obvinila vládní armádní jednotky, že se snaží obelstít příslušníky monitorovací mise Ligy arabských států (LAS), kteří mají v syrských městech dohlížet na plnění mírového plánu. Jeho součástí je slib Damašku, že zastaví represe proti demonstrantům, stáhne armádu z měst a propustí vězně. Podle aktivistů opozice, které cituje agentura Reuters, armádní obrněná vozidla stále operují v syrských městech, přestože vláda i mise LAS tvrdí opak. Ve městech Idlibu, Homsu a Dará prý vojáci zakopali svá vozidla v úkrytech a tanky nahradili obrněnými transportéry natřenými modrou barvou, kterou k označení svých vozidel používá policie. Vězně režim přesouvá do míst, kam kontroloři LAS nemají přístup. Šéf LAS Nabíl Arabí počátkem týdne v Káhiře řekl, že podle hlášení pozorovatelů už armáda odvolala své jednotky z ulic syrských měst. Některé videosekvence umístěné na internetu ukazují vojenská vozidla ukrytá za vysokými zábranami; pravost záběrů nicméně není možné na místě prověřit. "Tanky armáda nahradila policejními obrněnými transportéry schopnými palby z těžkých zbraní," řekl novinářům jeden z opozičních aktivistů. Dodal, že někteří z politických vězňů byli přemístěni do jiných věznic nebo vojenských základen, místo aby byli propuštěni. Pozorovatelé nemají možnost řádné kontroly, protože do vojenských objektů nesmějí vstupovat. LAS už vyjádřila znepokojení nad zprávami o tom, že syrské bezpečnostní síly navzdory přítomnosti monitorovacího týmu dál zabíjejí protivládní demonstranty. Na tuto sobotu svolala mimořádné zasedání, na němž chce projednat, zda má pozorovatele ze Sýrie stáhnout. Syrská opozice tvrdí, že od příjezdu pozorovatelů LAS 27. prosince byly zabity stovky Syřanů, za deset měsíců povstání proti režimu prezidenta Bašára Asada se počet mrtvých zvýšil na více než 5800 lidí.~pol
Soud potrestal druhou sociální pracovnici kauzy týraného Dominika Brno 4. ledna (ČTK) - Brněnský městský soud potrestal v uplynulých dnech trestním příkazem druhou sociální pracovnici ze známé kauzy týraného chlapce Dominika z Brna. ČTK to dnes řekla mluvčí soudu Gabriela Stočková. Jaký trest sociální pracovnice za to, že proti týrání nezakročila a hocha tak neochránila, dostala, ale neuvedla. Obdobným způsobem byla před časem odsouzena za stejný prohřešek její kolegyně. První odsouzená sociální pracovnice si proti verdiktu podala takzvaný odpor. Příkaz, kterým soudce rozhodl v neveřejném jednání, je tak neplatný. V kauze se bude konat proces. "Jaký verdikt padl v kauze druhé sociální pracovnice, nelze ještě zveřejnit, protože trestní příkaz zatím neobdržela," uvedla Stočková. Doplnila, že pokud si i tato sociální pracovnice podá odpor, bude opět trestní příkaz zrušen a ve věci bude nařízeno hlavní líčení.~zak~sop
Slalom SP v Záhřebu vede po prvním kole Rakušan Hirscher Záhřeb 5. ledna (ČTK) - Rakušan Marcel Hirscher vede po prvním kole slalom v Záhřebu. Lídr Světového poháru byl o desetinu sekundy rychlejší než Švéd Andre Myhrer, o další dvě setiny zpět je domácí závodník Ivica Kostelič. O postup do druhého kola budou bojovat ještě čeští lyžaři Filip Trejbal se startovním číslem 44, Kryštof Krýzl (52) a Martin Vráblík (72). Na startu není Ondřej Bank, který zvažuje ukončení sezony a rozhodne se podle toho, jak dopadne právě dnešní slalom. Loni nejlepší český závodník naskočil do seriálu po záhadné nemoci a čeká, zda se udrží do 40. místa žebříčku FIS, podle kterého se nasazuje do závodů.~spo
Soud začne v únoru řešit případ trojnásobné vraždy v Mukařově Praha 5. ledna (ČTK) - Krajský soud v Praze začne v únoru řešit případ trojnásobné vraždy, která se loni v srpnu stala v Mukařově u Prahy. ČTK to dnes potvrdila mluvčí soudu Zuzana Steinerová. Obžalovaný jedenadvacetiletý mladík podle informací ČTK odmítá vypovídat a k činu se zatím nepřiznal. Hrozí mu 15 až 20 let vězení, případně výjimečný trest. Steinerová ČTK potvrdila, že soud 21. prosince prodloužil vazbu, do které podezřelého poslala policie. Soud začne 6. února a pokračovat bude v následujících dnech. Hlavní líčení by mělo být veřejné. Mladík je na tom podle dvou zdrojů ČTK psychicky velmi špatně. Údajně ve vazbě hrozil sebevraždou a byl kvůli tomu převezen z pražské Ruzyně do brněnské vazební věznice, kde je psychiatrické oddělení. Steinerová se ke zdravotnímu stavu podezřelého nevyjádřila. "Zatím se nestalo nic, co by termín soudu mohlo narušit," řekla.   Mladík podle policie 10. srpna zavraždil tři lidi. Ubodal je nožem. Jeden ze zavražděných, osmačtyřicetiletý muž, byl nalezen na ulici. Další dva, sedmatřicetiletého muže a čtyřiadvacetiletou ženu, objevila policie později v rodinném domě. Údajného pachatele zahlédli svědci a kriminalisté sestavili jeho portrét. Pátraly po něm desítky policistů za pomoci vrtulníku a psovodů. Podařilo se jim ho dopadnout necelé dva dny po činu. Mladík se u výslechu zhroutil a byl převezen do psychiatrické léčebny. Po propuštění ho kriminalisté obvinili z vraždy a porušování domovní svobody. Muž byl podle kriminalistů v době činu příčetný. Motiv činu zůstává nejasný. K vraždě podle serveru Tyden.cz údajně použil několik nožů. Podle serveru je velmi pravděpodobná verze o neopětované lásce, kterou útočník choval k čtyřiadvacetileté zavražděné.~zak
Brána Trojzemí v Hrádku chystá výstavu Zaprášená minulost Hrádek nad Nisou (Liberecko) 5. ledna (ČTK) - Výstavní centrum Brána Trojzemí v Hrádku nad Nisou na Liberecku připravuje výstavu Zaprášená minulost. Sestavit ji chce z exponátů ukrytých na půdách a ve sklepích na Hrádecku a do projektu se chystá zapojit školáky i veřejnost. Vznikající muzeum má zájem o předměty, dokumenty, dopisy i fotografie vztahující se nějakým způsobem k historii města. Exponáty by měly doplnit popisy, které budou vyprávět jejich historii, řekl dnes ČTK ředitel Brány Trojzemí Vít Štrupl. Před rokem dokončené multifunkční centrum Brána Trojzemí chce výstavou navázat na někdejší muzeum, které v Hrádku bylo ještě v první polovině minulého století. Nic z něj ale nezůstalo. "Díky archeologickému výzkumu máme nyní v Hrádku možnost vidět řadu cenných exponátů. Domníváme se ale, že řada zajímavých věcí se najde i různě po domech či zahradách, jak o tom svědčí předměty, které nám už lidé přinesli," vysvětlil Štrupl. Multifunkční centrum Brána Trojzemí vzniklo v příhraničním Hrádku nad Nisou v rámci přeshraničního projektu financovaného z unijního programu Cíl3 Česko-Polsko. Rekonstrukce se díky němu dočkal historický dům číslo 71 na Horním náměstí v Hrádku a také památkově chráněný Lidový dům - Markotice v partnerské Bogatyni v Polsku. Na českou část projektu za bezmála 45 milionů korun přispěla EU 38 miliony korun, přes dva miliony dal stát a zbylou desetinu zaplatila hrádecká radnice. Dům s hrázděným patrem na náměstí v Hrádku je cennou památkou. "Už před pěti lety byl objekt částečně rekonstruován, dokončit jeho obnovu a vnést do něj život se tehdy ale nepodařilo, protože to bylo nad možnosti městského rozpočtu," poznamenal Štrupl. V rámci projektu byla nejen dokončena rekonstrukce, ale přibyla i moderní přístavba s multifunkčním sálem, vybaveným pro pořádání konferencí i projekci filmů včetně trojrozměrných. V původním historickém domě vznikly výstavní prostory, kde by měla být výstava Zaprášená minulost zahájena 26. června.~kul~eur
Obce budou počtrnácté soutěžit o nejlepší webovou stránku Hradec Králové 4. ledna (ČTK) - Sdružení Zlatý erb dnes vyhlásilo čtrnáctý ročník soutěže Zlatý erb o nejlepší internetové stránky měst a obcí. Uzávěrka přihlášek je 31. ledna, vítězové budou vyhlášeni začátkem dubna na konferenci Internet ve státní správě a samosprávě v Hradci Králové, informovalo sdružení Zlatý erb na svém webu. Cílem klání je podpořit rozvoj internetových služeb ve městech a obcích. Soutěž má opět krajská kola a navazující celostátní. Soutěží se ve třech kategoriích, a to o nejlepší webové stránky města, nejlepší webové stránky obce a nejlepší elektronickou službu. Loni se do klání přihlásilo 432 webů měst a obcí, což bylo proti roku 2010 o 91 méně. Loni cenu Zlatý erb 2011 za nejlepší internetové stránky měst získal Hradec Králové. V kategorii obcí zvítězily Okříšky na Třebíčsku. Nejlepší elektronickou službou bylo vyhlášeno mostecké televizní vysílání TV Most Expres.~pol~pod~pit
Policie zjišťuje, jak zemřel muž nalezený v autě u Lanškrouna Rudoltice (Orlickoústecko) 4. ledna (ČTK) - Policie vyšetřuje příčinu smrti třiatřicetiletého muže, jehož tělo bylo objeveno dnes dopoledne v autě v obci Rudoltice u Lanškrouna. Vůz byl odstaven na silnici. ČTK to řekla mluvčí orlickoústecké policie Iveta Lehká. "Byla nařízena soudní pitva, žádné bližší informace k případu zatím nemáme," uvedla mluvčí. V současnosti není jasné, zda muž zemřel přirozenou nebo násilnou smrtí. Policie nechce ani vyloučit dopravní nehodu.~zak
Tour de Ski pokračuje pátou etapou, klasickými závody v Toblachu Toblach (Itálie) 3. ledna (ČTK) - Po dni volna absolvují běžci na lyžích pátou etapu Tour de Ski v italském Toblachu, kde je čekají neobvyklé závody. Muži poběží pět kilometrů klasicky, zatímco ženy se představí na tříkilometrové trati. Průběžné vedení v seriálu budou hájit Nor Petter Northug a Polka Justyna Kowalczyková. Z českých reprezentantů je na tom nejlépe Lukáš Bauer, který figuruje na devátém místě se ztrátou minuty a půl na Northuga. Martin Jakš je osmnáctý. Mezi ženami patří Evě Nývltové 28. příčka. Tour de Ski vyvrcholí v neděli ve Val di Fiemme.~spo
Výsledky švýcarské hokejové ligy Švýcarská hokejová liga: Bern - Ženeva 1:2 (Vampola 0+2), Curych - Zug 2:1, Fribourg-Gottéron - Lugano 8:6 (Rosa 1+2 - Bednář 1+1), Langnau - Biel 2:3, Ambri-Piotta - Davos 2:3 (za hosty Tatíček 2+1, Sýkora 1+1). Tabulka:   1.	Fribourg-Gottéron	36	19	5	3	9	117:87	70	2.	Davos	36	19	5	2	10	109:88	69	3.	Zug	35	16	7	6	6	125:99	68	4.	Bern	36	18	3	6	9	111:93	66	5.	Kloten	35	19	1	5	10	110:78	64	6.	Lugano	36	15	4	4	13	117:112	57	7.	Curych	35	12	6	3	14	94:94	51	8.	Biel	35	13	4	2	16	78:81	49	9.	Ženeva	36	10	4	7	15	83:97	45	10.	Ambri-Piotta	35	8	5	6	16	77:105	40	11.	Langnau	36	8	3	2	23	84:124	32	12.~spo
Sedmdesátiny oslaví fenomenální kytarista John McLaughlin Yorkshir (Británie)/Praha 3. ledna (ČTK) - Britský hudebník John McLaughlin, který 4. ledna oslaví sedmdesátiny, je mnohými odborníky a fanoušky považován za nejlepšího kytaristu všech dob. Vyniká ve hře na akustickou i elektrickou kytaru a s bravurou zvládá všechny žánry, do kterých se pustí. McLaughlin se narodil 4. ledna 1942 v Yorkshiru v severní Anglii. Maminka houslistka ho od malička nechávala poslouchat vážnou hudbu. On sám od osmi let hrál na klavír, v jedenácti letech ale zvítězila kytara, na níž se učil jako samouk. Inspirací mu byl Django Reinhardt, a tedy blues a swing. Zajímal se i o klasickou kytaru či flamenco. Své debutové album Extrapolation vydal v roce 1969 a pak odjel za oceán. Stal se členem kapely Lifetime bubeníka Tonyho Williamse, ale především natočil dvě zásadní a přelomová alba s Milesem Davisem: In a Silent Way a Bitches Brew. Zrodil se jazzrock a McLaughlin byl jedním z jeho hlavních protagonistů. Ve stejném čase - na počátku 70. let - se McLaughlin začal zajímat o indickou filozofii i hudbu. Přijal indické jméno Mahavishnu a pod tímto názvem vytvořil vlastní soubor, jehož členem byl i český hudebník a skladatel Jan Hammer. Bylo v něm všechno: jazzová improvizace, rockové rytmy, elektronické zvuky, dobový opar orientální mystiky. Jednalo se o hudbu, u níž přestala mít smysl otázka, patří-li k jazzu, k rocku, k evropské nebo jakékoliv jiné hudbě. V roce 1975 kytarista orchestr rozpustil (i když se občas v reinkarnacích vracel) a vrhl se na úplně něco jiného. Skupina Shakti neměla s elektronikou, rockem ani jazzem nic společného. Další experimenty i stylový zlom přišly v příští dekádě. Explozí virtuozity se stala setkání s Paco de Lucíou a Alem di Meolou. Bleskurychlé prsty na hmatníku všech tří hudebníků braly dech. Během své kariéry spolupracoval i s dalšími hvězdami, jako byli například Carlos Santana, Wayne Shorter nebo Sting. Několikrát vystupoval i v Česku.~kul
Výsledky Rallye Dakar Rallye Dakar - 2. etapa: Santa Rosa de la Pampa - San Rafael (782 km/měřený úsek 295 km): Motocykly: 1. Coma (Šp./KTM) 3:07:21, 2. Després (Fr./KTM) -1:18, 3. Barreda (Šp./Husqvarna) -2:33, ...98. Veselý (ČR/Yamaha) -1:47:00. Průběžné pořadí: 1. Coma 3:40:12, 2. López (Chile/Aprilia) -2:30, 3. Després -2:52, ...100. Veselý -2:00:19. Čtyřkolky: 1. La Fuente (Urug./Yamaha) 3:49:56, 2. A. Patronelli -4:08, 3. Maffei (oba Arg./Yamaha) -8:35. Průběžné pořadí: 1. La Fuente 4:30:09, 2. A. Patronelli -6:34, 3. Maffei -9:42. Automobily: 1. Attíja, Cruz (Katar, Šp./Hummer) 2:47:18, 2. Peterhansel, Cottret (Fr./Mini) -54, 3. Gordon, Campbell (USA/Hummer) -2:42. Průběžné pořadí: 1. Peterhansel, Cottret 3:20:33, 2. Gordon, Campbell -2:28, 3. Holowczyc, Fortin (Pol., Belg./Mini) -2:33.~spo
Dříve tajný bunkr v Třešti na Jihlavsku je k pronájmu Třešť (Jihlavsko) 3. ledna (ČTK) - Odtajněný objekt takzvaného bunkru S-7 v Třešti na Jihlavsku hodlá Zařízení služeb pro ministerstvo vnitra, které ho spravuje, nabídnout ke komerčnímu pronájmu. Mohl by sloužit například jako skladiště. Cena za pronájem by se mohla pohybovat přibližně mezi 400 až 500 korunami za čtvereční metr ročně. Novinářům to dnes řekl ředitel Zařízení služeb pro ministerstvo vnitra Tomáš Homola. Prodej je podle Homoly krajní možností, o případné ceně však odmítl spekulovat. Důvodem odtajnění objektu jsou úspory. Náklady na údržbu a revizní zkoušky zařízení dosahují ročně přibližně čtyř milionů korun. "Při hledání úspor jsme navrhli odtajnění objektu a komerční využití celého areálu. V původním režimu ho nebylo možné využívat ani jako skladiště," uvedl Homola. Donedávna utajovaný areál stojí na okraji Třeště mezi rybářskými sádkami a zámeckým parkem. Objekt měl podle Homoly sloužit jako operační středisko civilní obrany, mohlo v něm pracovat kolem 250 lidí. Byl vybudován v 70. letech minulého století. Areál byl stavěn v utajení. Kolaudace se uskutečnila v roce 1974. Tehdy byl bunkr ve správě Krajského národního výboru Jihomoravského kraje, od roku 2002 přešel pod Zařízení služeb pro ministerstvo vnitra. "Podle mých informací nebyl nijak využíván, snad tady proběhlo jedno cvičení," podotkl Homola. Před několika lety se uskutečnila oprava některých částí budovy za zhruba pět milionů korun. Čtyřpodlažní objekt se dvěma podzemními patry je ve velmi dobrém stavu, stará se o něj na částečný úvazek šest lidí a čtyři pracovníci ostrahy. Každé podlaží má rozlohu 1480 čtverečních metrů. V areálu také jsou garáže a několik dalších provozních budov. Objekt si dnes prohlédl třešťský starosta Vladislav Hynk. "Léta jsem chodil okolo, ale nevěděl jsem, co je uvnitř," svěřil se novinářům. O případném využití městem budou podle něj diskutovat zastupitelé. "Osobně si však nedokážu představit, jak bychom areál použili," dodal. V podzemní části, kde je kromě technického zázemí například i zachovalá historická kolíková ústředna, by mohlo podle Hynka být třeba muzeum. Podle serveru iDnes.cz se v minulosti zvažovalo využití bunkru S-7 pro potřeby Národního digitálního archivu, ale tento projekt se neuskutečnil.~zak~pol~pod~sta
ČTÚ letos čeká další snížení mobilních poplatků Praha 4. ledna (ČTK) - Maximální výše poplatku, který si mezi sebou platí mobilní operátoři za uskutečněná volání, se bude zřejmě letos dál snižovat. Loni klesl o třetinu až na 1,08 Kč za minutu. Za Český telekomunikační úřad (ČTÚ), který ceny reguluje, to dnes pro ČTK uvedl jeho mluvčí František Malina. Úřad začal takzvané terminační poplatky výrazně snižovat v roce 2009. Sliboval si od toho pokles maloobchodních cen volání, k tomu ale operátory nepřiměl. Například loni se průměrná cena minuty hovoru snížila jen o desetinu a o rok dříve o šest procent. "Lze očekávat, že v průběhu roku bude vydáno nové rozhodnutí o ceně. ČTÚ očekává, že dojde k dalšímu snižování velkoobchodních cen za terminaci," uvedl Malina. Před tím ale musí úřad provést analýzu hospodaření operátorů za loňský rok. Po loňské kritice a obviňování z nečinnosti chce letos ČTÚ zvýšit tlak, aby operátoři koncové ceny snížili. Zvažuje například zavedení regulace mobilního trhu. Větší tlak na ceny si slibuje i od otevření trhu pro takzvané virtuální operátory, kteří by využívali síť některé ze zavedených firem na trhu, nebo od vstupu nového hráče v rámci aukce kmitočtu pro rychlé mobilní sítě. Úřad dosud poplatky stanovoval na základě analýzy historických nákladů. Pro rok 2013 už chce poplatky počítat podle metodiky dlouhodobých přírůstkových nákladů doporučené Evropskou komisí. ČTÚ předpokládá, že rozhodnutí o ceně podle nové metodiky vydá v prosinci 2012.~pit
V Brně klesá počet obědů, které dostávají bezdomovci darem Brno 5. ledna (ČTK) - Brněnské restaurace mají stále méně jídel, které by mohly darovat bezdomovcům. Neprodaná obědová menu od nich zdarma odebírá charitativní organizace Armáda spásy, která je rozdává potřebným. Jídla ale ubývá. Hospodářská krize totiž uzavřela některé restaurace a provozní těch ostatních nutí šetřit. Vaří se v nich nově tak, aby bylo zbytků co nejméně. Výsledkem je až tragický úbytek poledních jídel pro bezdomovce v posledním čtvrt roce, řekl dnes ČTK organizátor projektu Petr Janík. Restauratéři podle něj mnohem více šetří a lépe řídí své provozovny tak, aby jim zůstávalo minimum zbytků. Mnozí snižují počty hotových jídel a nabízejí více minutek. Jsou připravovány z potravin s delší trvanlivostí a vzniká tak méně odpadků. Podle Janíka nelze další vývoj odhadnout, patrně prý ale příliš příznivý nebude. Polední meníčka pro bezdomovce vydává Armády spásy ve svém denním centru v Mlýnské ulici a distribuuje je také v Domě sociální prevence v Podnásepní ulici. Akce vznikla v roce 2010 se záměrem dopřát bezdomovcům kvalitní stravu, ušetřit náklady charitativních organizací na nákup potravin a zabránit jejich plýtvání tím, že se zbylé obědy vyhodí do odpadků. Tehdy se do projektu přihlásilo 17 brněnských podniků, které prodávají jídlo. Čtyři zkrachovaly, jeden koupil nový majitel a k akci se nepřihlásil. Nyní jídlo poskytuje 12 restaurací, pekárna a dvě benzinové stanice. V roce 2011 od nich Armáda spásy získala celkem 13.650 porcí jídla, což je o přibližně 300 méně než v roce 2010. Meziroční pokles není dramatický. Nepříznivý je ale vývoj za posledního čtvrt roka. Počet darovaných obědů se stále snižuje.~sop~tur~slz
O víkendu se bude v Ústeckém kraji opět lyžovat Ústí nad Labem 5. ledna (ČTK) - Díky dnešnímu vydatnému sněžení se opět začne lyžovat alespoň ve třech největších střediscích v Ústeckém kraji. I ta musela kvůli teplému počasí vleky v pondělí zastavit, v některých menších skiareálech bez sněhových děl se ani lyžovat nezačalo. ČTK to zjistila z webových stránek provozovatelů lyžařských středisek. Nejdříve chtějí provoz většiny sjezdovek obnovit v Zadní Telnici na Ústecku. "Napadlo asi 30 centimetrů a pořád hustě sněží, takže zítra otvíráme opět středisko, a to všechny vleky kromě slalomáku," informovali provozovatelé. Jezdit by tak mělo pět lyžařských vleků, od soboty bude fungovat i lyžařská školička. V sobotu ráno se rozjedou vleky také na Bouřňáku na Teplicku. Tam napadlo asi 15 centimetrů sněhu, a na svazích tak leží místy až 35 centimetrů. Na sobotu je v okolí skiareálu naplánovaný závod Českého poháru skialpinismu, jehož se může s potřebným vybavením zúčastnit i veřejnost. Mokrý sníh dnes napadl také na sjezdovky v Klínech na Mostecku. V pátek budou provozovatelé areálu sjezdovky upravovat, lyžaři by na ně mohli vyjet o víkendu. Tento týden zůstal v Ústeckém kraji kvůli teplému počasí v provozu jediný lyžařský vlek, stopadesátimetrový dětský vlek Meva v Zadní Telnici na Ústecku. Po jediném dni provozu se zastavily vleky ve skiareálu Alšovka na Chomutovsku. Rozjely se v neděli 25. prosince a hned během dne začalo pršet, v pondělí se už sjezdovky znovu pro lyžaře neotevřely. Nelyžuje se zatím ani v Českém Jiřetíně na Mostecku a Jedlové na Děčínsku, kde také sezonu na pár dní zahájili, ale kvůli teplému počasí ji opět museli přerušit.~met~spl
Rosa rozhodl čtrnáctigólovou přestřelku ve švýcarské lize Bern 2. ledna (ČTK) - Útočník Pavel Rosa rozhodl vítězným gólem divokou přestřelku mezi hokejisty Fribourgu-Gottéron a Lugana ve švýcarské lize, v níž domácí vyhráli 8:6. Český hráč svou šestnáctou brankou v sezoně upravil v 52. minutě na průběžných 7:6, vedle toho si v zápase připsal dvě asistence a je s 39 body třetím nejproduktivnějším hráčem soutěže. Hned za Rosou je v kanadském bodování Jaroslav Bednář z Lugana, který dvanáctým gólem v soutěži pomohl hostům smazat v úvodu manko 0:3 a vyrovnat na 3:3. Pak zaznamenal ještě jednu přihrávku, ale porážce Lugana nezabránil. Hrdinou zápasu byl Rosův spoluhráč Kanaďan Simon Gamache, jenž čtyři branky dal a na jednu přihrál. Fribourg-Gottéron díky výhře poskočil do čela tabulky před Zug, který prohrál 1:2 v Curychu. V dresu Davosu zářil Petr Tatíček, který dvěma góly, včetně rozhodující trefy 34 sekund před závěrečnou sirénou, a asistencí zařídil výhru 3:2 na ledě Ambri-Piotta. Třetí branku hostů dal Petr Sýkora, jenž rovněž zaznamenal jednu přihrávku. Čerstvý vítěz Spenglerova poháru se posunul na druhé místo o bod za Fribourg. Petr Vampola asistoval u obou branek Ženevy, která porazila Bern na jeho ledě 2:1 a uspěla poprvé po deseti porážkách ve vzájemných zápasech.~spo
U norského pobřeží jsou tuny uhynulých ryb, příčina je záhadou Oslo 2. ledna (ČTK) - Na pláži u norské obce Nordreisa jsou tuny uhynulých ryb. Podle agentury DPA je hromadný úhyn sleďů pro experty a místní obyvatele záhadou. Někteří odborníci se podle místních médií domnívají, že hejno nahnala k pobřeží dravá ryba a sledi se pak nechali zaskočit přílivem a odlivem. Jiní experti vycházejí z předpokladu, že ryby k pláži zahnala bouře. Ryby pak mohly uhynout i kvůli sladké vodě u ústí místní řeky. Příčiny jevu jsou předmětem vyšetřování. Pro místní obyvatele je však nyní důležitější likvidování následků zkázy. Pokud nebudou mrtvé ryby zavčas odplaveny nebo jinak odstraněny, hrozí oblasti nesnesitelný zápach z rozkládajících se těl.~ekl~met
Dobeš chce školákům zkrátit přestávky z deseti na pět minut Praha 3. ledna (ČTK) - Školní přestávky by se mohly zkrátit z deseti na pět minut. Počítá s tím úřad ministra Josefa Dobeše (VV) v připravované vyhlášce. Podle další nové vyhlášky také budou moci mateřské školy přijímat více dětí než dosud, pokud budou děti chodit na kratší dobu. Úředníci také chystají vyhlášku, podle níž by se měly přijímací zkoušky na střední školy konat dřív, aby nekolidovaly s termíny státních maturit. Některé změny přitom reagují na novelu školského zákona. "Přestávky mezi vyučovacími hodinami jsou nejméně pětiminutové, jedna přestávka v dopoledním vyučování musí trvat nejméně 15 minut. Přestávka mezi dopoledním a odpoledním vyučováním trvá nejméně 30 minut. Délku přestávek a jejich zařazení a počet základním fyziologickým potřebám žáků," stojí v návrhu. Dětem se tak kromě přestávek může zkrátit i čas na oběd. Zatímco nyní na něj mají 50 minut, nově by to bylo jen půl hodiny. Další navržené změny mají snížit byrokracii, školám se například usnadní pořádání plaveckých kurzů nebo vyplňování vysvědčení. Vyhláška upravuje také vzdělávání v zahraničí. "Nově se vytváří podmínky pro uznávání vzdělávání poskytovaného právnickou či jinou osobou v zahraničí," stojí v materiálu. To se týká českých škol, které v cizině po dohodě s ministerstvem vzdělávají děti českých rodičů v češtině a českých reáliích. Další vyhláškou chce zase ministerstvo do přeplněných školek dostat víc dětí. "Vzdělává-li se dítě v mateřské škole pravidelně kratší dobu než odpovídá příslušnému provozu, může se ve zbývající době v mateřské škole vzdělávat další dítě," uvedli úředníci. Rodiče dítěte, které by chodilo do školky "ve zbývající době", by za něj platili nejvýše dvě třetiny běžného poplatku. Novinky by se měly dotknout také středních škol, termíny přijímacích zkoušek by se měly jednotně konat od 22. do 30. dubna včetně zkoušek na dálkové a nástavbové obory. Dosud přitom mohly školy "přijímačky" pořádat až do 7. května, na některé typy škol až do první poloviny května. Letos už ale budou střední školy v květnu zaměstnány jednotnými maturitními testy. Vyhláška by měla začít platit ještě v lednu, protože do konce měsíce musejí ředitelé škol vyhlásit podmínky pro přijímací řízení.~sko~for~pol~pod
Admosphere:Televize loni odvysílaly reklamu v hodnotě 29,2 mld.Kč Praha 3. ledna (ČTK) - Televize loni odvysílaly reklamu v ceníkové hodnotě 29,16 miliardy korun a udržely si hlavní podíl na tuzemském reklamním trhu. Ceníková hodnota inzerce v tisku v loňském roce činila 19,24 miliardy korun. ČTK to dnes sdělila společnost Admosphere, která loňské výdaje do reklamy monitorovala a jejich meziroční srovnání zatím nezveřejnila. "Z vývoje ceníkové hodnoty reklamního prostoru lze odvodit, že investice do reklamy v televizi a tisku v roce 2011 kopírovaly klasické sezónní trendy. Zadavatelé se tedy nejvíce prezentovali na podzim," sdělil dnes ČTK ředitel Admosphere Karel Honzl. Tuzemský reklamní trh loni vykazoval známky oživení a ceníková hodnota reklamního prostoru, který si firmy do listopadu objednaly, se podle údajů Admosphere meziročně zvýšila o zhruba dvě procenta na 52,33 miliardy korun. Tahounem růstu byla televizní a venkovní inzerce, ostatní typy reklamy loni vykazovaly pokles. Na televizní reklamu za jedenáct měsíců loňského roku připadl reklamní prostor v hodnotě 26,3 miliardy korun, která meziročně vzrostla o 14 procent. Hodnota reklamy v tisku naopak klesla o deset procent na 17,9 miliardy korun. Třetí místo připadlo internetové reklamě, která klesla o čtyři procenta na 3,7 miliardy korun. Nárůst podle údajů Admosphere loni vykazovala venkovní reklama, která si ve srovnání s rokem 2010 v ceníkových cenách polepšila o 14 procent na 2,9 miliardy korun. Následují rozhlasové stanice s poklesem o 12 procent na 1,043 miliardy korun. Nejvíce se loni od ledna do listopadu snížila reklama vysílaná v kině, a to o 25 procent na 155 milionů korun. Na reklamu umístěnou v nákupních prostorech za jedenáct měsíců loňského roku připadlo 212 milionů korun, což je v meziročním srovnání o deset procent méně. Reklama vysílaná na obrazovkách například v lékárnách, čerpacích stanicích a prodejnách obchodních řetězců (OOHTV) vykazovala pokles. Její hodnota v ceníkových cenách se do loňského listopadu snížila o devět procent na 59 milionů korun.~med
Sušické strážníky v terénu monitoruje nově GPS Sušice (Klatovsko) 5. ledna (ČTK) - Hlídky městských strážníků v Sušici na Klatovsku mají nově GPS zařízení, která zaznamenávají jejich pohyb v terénu. Vedení městské policie má tak stále přehled o pohybu strážníků a může lépe koordinovat jejich nasazení a také je kontrolovat, případně přesně doložit, kdy a kde se hlídky pohybovaly. Na pořízení techniky přispěl městu Plzeňský kraj z projektu Bezpečný kraj, řekl dnes ČTK starosta Petr Mottl (ODS). Sušice má 14 městských strážníků. GPS zařízení dostaly dvě pěší hlídky a jedna hlídka v autě. Na celkové náklady asi 67.000 korun přispěl kraj zhruba 80 procenty. Krajský projekt Bezpečný kraj podporuje zvyšování bezpečnosti ve městech a obcích. Předloni pro něj kraj podle koordinátora Zdeňka Webera vyčlenil čtyři miliony korun, loni to bylo deset milionů a pro letošek je plánováno 15 milionů korun. Projekt přispívá městům také například na zavedení nebo rozšíření kamerového systému. Podle velitele sušické městské policie Libora Potužníka pomůže záznam o pohybu strážníků i při stížnostech občanů. Lidé totiž občas tvrdí, že strážníci na některá místa vůbec nechodí. "V naprosté většině jsou stížnosti neoprávněné, teď budeme moci doložit, kde a kdy hlídky skutečně byly," uvedl. Přesný přehled o pohybu hlídky umožní také lepší koordinaci se státní policií a integrovaným záchranným systémem. Kromě toho začnou hlídky používat i záznamová zařízení. Malé kamerky si připnou na klopu a při projednávání přestupku nebo jiného zásahu strážníci spustí záznam. I to pomůže při možných stížnostech lidí na postup městské policie.~pol~pod~zak
Macháček na Dakaru končí, odmítl jet mimo hlavní pořadí čtyřkolek San Rafael (Argentina)/Praha 2. ledna (ČTK) - Český motocyklový jezdec Josef Macháček na Rallye Dakar záhy skončil. Pětinásobný vítěz se rozhodl odstoupit ze slavné soutěže poté, co pořadatelé definitivně zamítli jeho protest proti vyloučení z kategorie čtyřkolek kvůli nesplnění administrativních podmínek. Čtyřiapadesátiletý Macháček byl vyřazen z hodnocení čtyřkolek krátce před startem rallye. Podle prvních informací byl s dalšími šesti závodníky z Dakaru vyloučen pro nesplnění technických podmínek. Jejich čtyřkolky údajně nejsou sériové výroby. V neděli byl ale jejich prohřešek změněn na blíže nespecifikovanou administrativní chybu. "Z hlediska sportovního i z hlediska minulosti pětinásobného vítěze Dakaru nemám za těchto okolností motivaci pokračovat. Postavil jsem konkurenceschopný stroj, schopný bojovat s nejlepšími, ale moje další účast v takovém případě ztrácí smysl," uvedl Macháček v tiskové zprávě týmu KM racing. Jeho manažer Martin Pabiška ještě v podvečer evropského času ČTK řekl, že se tým snaží problém řešit. A věřil, že se podaří rozhodnutí organizátorů změnit. "Jsme přesvědčeni, že máme dost pádných argumentů. Jen je problém, že nevíme, co jsme přesně porušili," řekl Pabiška a poukázal fakt, že Macháčkův stroj bez problémů prošel administrativní a technickou přejímkou před startem rallye. Zvrátit verdikt pořadatelů se ale nakonec nepodařilo a Macháček splnil, co dopředu avizoval. Mimo klasifikaci čtyřkolek v rallye pokračovat odmítl. "Nebudu riskovat zdraví a rozbití vozidla, jestliže mi není umožněno soutěžit s nejlepšími v mé kategorii. Jedna věc je sport a druhá hledisko je zdravotní. Pokud bych jel mimo oficiální pořadí, pak jakýkoli zdravotní problém nebo kolize by se nesetkaly s takovou lékařskou odezvou, jako kdybych jel v čele pořadí čtyřkolek," uvedl Macháček, jenž letos plánoval startovat se čtyřkolkou na Dakaru naposledy. Podle Pabišky by za trestem pro Macháčka mohly být obavy domácích jezdců, kteří na něj podali protest, z kvality jeho strojů. Český motocyklista připravil i čtyřkolky pro stejně potrestané polské závodníky. "Pepík totiž umí postavit čtyřkolku tak, aby nebylo v průběhu rallye nutné měnit motor, což Argentinci budou muset dělat. A dostanou za to penalizaci. To jsou ale pouze naše spekulace," řekl Pabiška.~spo
Palestinští a izraelští vyjednavači se sešli poprvé od září 2010 Ammán 3. ledna (ČTK) - V jordánském Ammánu začalo dnes odpoledne jednání izraelské a palestinské delegace, které je pokusem o obnovení rozhovorů zablokovaných v září 2010. Rozhovorů, kterých se účastní zástupci Evropské unie, USA, Ruska a OSN, je přítomen rovněž jordánský ministr zahraničí Násir Džúdí. Palestinskou delegaci vede vyjednávač Saíb Irikát, izraelskou Jicchak Molcho. Palestinci přerušili přímý dialog s Izraelem v září 2010 poté, co izraelská vláda odmítla prodloužit moratorium na zastavení výstavby ve východním Jeruzalémě a na západním břehu Jordánu. Irikát řekl v pondělí novinářům, že neočekává žádný průlom, dokud Izraelci na tuto podmínku nepřistoupí a navíc neuznají hranice z roku 1967 za základ stanovení hranic budoucího palestinského státu. Izrael ale tento palestinský požadavek vytrvale odmítá a trvá na tom, že mírová jednání mohou být obnovena jen bez předběžných podmínek. Od dnešního jednání tak žádná ze zúčastněných stran neočekává zásadní průlom. Po plenární schůzce se ještě dnes mají separátně setkat Irikát a Molcho k jednání o klíčových otázkách palestinsko-izraelského konfliktu.~pol
Mladí Švýcaři zdolali Dánsko a zachránili se na MS dvacítek Calgary (Kanada) 2. ledna (ČTK) - Hokejisté Švýcarska zdolali ve skupině o udržení na mistrovství světa hráčů do 20 let Dánsko 4:3 v prodloužení a mají jistou záchranu v elitní kategorii. Dánsko čeká souboj o udržení pravděpodobně s Lotyšskem, které ještě před středečním vzájemným zápasem nováčků nastoupí v úterý proti favorizovaným USA. Nejhorší tým turnaje nahradí za rok v ruské Ufě vítěz skupiny A divize I Německo. Dánové se dostali do vedení už v 70. vteřině díky Oliveru Bjorkstrandovi, ale za 35 vteřin vyrovnal Schneuwly a ve čtvrté minutě otočil stav Bertaggia. Po přesilovkové trefě Jensena skončilo úvodní dějství nerozhodně. V druhé části byl nejdříve faulován Kristensenem Hofmann, který z trestného střílení vrátil Švýcarsku vedení, ale ve 28. minutě vyrovnal druhou trefou v utkání Jensen. Na rozhodující branku se čekalo až do prodloužení, v čase 63:27 ji vstřelil Richard.~spo
Sledovanost Novy dál klesá, přesto loni dominovala Praha 5. ledna (ČTK) - Nejsledovanější tuzemskou televizí loni zůstala TV Nova. Dominantní postavení ve sledovanosti si drží dlouhodobě, i když její podíl neustále klesá. Loňský podíl Novy na celodenní sledovanosti ve skupině lidí starších 15 let činil 29,13 procenta, což bylo meziročně o 3,79 procentního bodu méně. Podíl na sledovanosti klesl také ČT1, naopak vzrostl u Primy a TV Barrandov. Vyplývá to z údajů zveřejněných na webu Asociace televizních organizací (ATO). Podíl na sledovanosti ČT1 loni meziročně klesl o 1,4 procentního bodu na 15,88 procenta. Program ČT2 ztratil 2,03 procentního bodu na 3,66 procenta. Naopak si polepšila zpravodajská stanice ČT24, kterou sledovalo 4,53 procenta diváků. Zvýšil se i podíl sportovního kanálu ČT4 na 3,57 procenta proti 2,48 předloni. Podíl Primy na sledovanosti se loni zvýšil na 17,91 procenta z 16,74 procenta v roce 2010. Prima Cool zaznamenala pokles diváků o 1,61 procentního bodu na 0,83 procenta. Prima Love, která začala vysílat loni 8. března, měla sledovanost 3,48 procenta. Novu Cinema sledovalo 4,84 procenta diváků. TV Barrandov loni vzrostl podíl na celodenní sledovanosti o 0,85 procentního bodu na 5,07 procenta. Stanice společnosti AT Media, kam patří například CS film nebo Óčko, získaly 2,05 procenta. Ostatní televize měly podíl 9,05 procenta. Nova loni dominovala i v hlavním vysílacím čase, tedy mezi 19. a 23. hodinou. Sledovalo ji 33,04 procenta diváků starších 15 let. Nova Cinema měla v tomto čase podíl 4,93 procenta, ČT1 měla 17,73 procenta, ČT2 3,08 procenta, ČT24 2,68 procenta a sportovní ČT4 přitáhla 3,34 procenta diváků starších 15 let. Prima měla v hlavním vysílacím čase sledovanost 18,44 procenta, Prima Cool a Prima Love 0,62 procenta, respektive 3,20 procenta diváků. TV Barrandov měla podíl 4,90 procenta, stanice AT Media 1,41 procenta a ostatní televizní stanice 6,63 procenta diváků.~med
V kauze vlčích dětí padly osmiletý trest vězení a podmínka Praha 5. ledna (ČTK) - Pražský městský soud dnes za týrání dětí vyměřil muži osmiletý trest vězení a ženě tříletý podmíněný trest. Matce uložil i ochranné léčení na psychiatrii. Rodiče podle obžaloby nepustili své dva malé syny celý život z bytu ve Vinohradské ulici. Jejich narození zatajili, poté jim prý nedávali dostatečné jídlo, neoblékali je a ani je pořádně nemyli. Oba obžalovaní vinu odmítají. O děti se prý starali dobře, pouze nejsou zastánci tradičních metod výchovy. Rozsudek není pravomocný.~zak
Ve věku 87 let zemřel v kanadském Torontu Josef Škvorecký Toronto (Kanada) 3. ledna (ČTK) - Ve věku 87 let zemřel v kanadském Torontu český spisovatel a exilový nakladatel Josef Škvorecký. Podle kanadského serveru The Globe and Mail Škvorecký ve zdejší nemocnici Princess Margaret Hospital dnes brzy ráno místního času podlehl rakovině. "Umřel dneska v noci, ve tři ráno," řekla ČTK manželka spisovatele Zdena Salivarová bez dalších podrobností. Podle spolupracovníka Škvoreckého Václava Krištofa se pohřeb neplánuje, za dva až tři měsíce se uskuteční poslední rozloučení v Torontu. Známý český spisovatel odešel do Kanady po potlačení "pražského jara" na začátku roku 1969 a v Torontu spolu se svou manželkou, spisovatelkou a herečkou Zdenou Salivarovou, založil o dva roky později nakladatelství Sixty-Eight Publishers, ve kterém vydávali díla autorů, kteří nemohli v komunistickém Československu publikovat. Náchodský rodák, který patřil k nejznámějším českým spisovatelům v zahraničí, publikoval také řadu vlastních děl, z nichž mezi nejoblíbenější patří román Zbabělci, novela Legenda Emöke, román Tankový prapor, Prima sezóna nebo Příběh inženýra lidských duší.~kul
ČT:Kubice zahájil kázeňské řízení s policejním prezidentem Lessym Praha 3. ledna (ČTK) - Ministr vnitra Jan Kubice zahájil kázeňské řízení s policejním prezidentem Petrem Lessym. Uvedla to dnes Česká televize. Měli mezi sebou spory ohledně reformy policie, ministr už dříve požadoval jeho demisi. Později Kubice od požadavku na Lessyho rezignaci ustoupil.~zak~for~pol~pod
V kauze vlčích dětí padly osmiletý trest vězení a podmínka Praha 5. ledna (ČTK) - Pražský městský soud dnes za týrání dětí vyměřil muži osmiletý trest vězení a ženě tříletý podmíněný trest. Matce uložil i ochranné léčení na psychiatrii. Rodiče podle obžaloby nepustili své dva malé syny celý život z bytu ve Vinohradské ulici. Jejich narození zatajili, poté jim prý nedávali dostatečné jídlo, neoblékali je a ani je pořádně nemyli. Oba obžalovaní vinu odmítají. O děti se prý starali dobře, pouze nejsou zastánci tradičních metod výchovy. Rozsudek není pravomocný a lze se proti němu odvolat. Obžaloba viní muže i ženu z týrání svěřené osoby, způsobili prý svým synům těžkou újmu na zdraví. Roční ani dvouletý chlapec údajně v době, kdy je našla policie, neuměli vůbec mluvit, pouze plakali a vydávali občasné zvuky. Nedokázali ani chodit, neměly kousací reflexy a nebyly na svůj věk dostatečně fyzicky a psychicky vyvinuté. Děti mají údajně poškozeny mozkové funkce a nelze vyloučit, že budou mít trvalé psychické následky. Muž i žena u soudu uvedli, že se ke svým dětem chovali dobře. Synům prý kupovali nejlepší a nejdražší biostravu. Dávali jim kaše, přesnídávky a ovocné a zeleninové šťávy. Chlapci prý nepotřebovali chodit ven. V bytě nosili pouze pleny, protože tam bylo horko. Také prý byli zdraví, a proto nepotřebovali žádná lékařská vyšetření. Na úřadech nezaregistrovali rodiče své syny údajně proto, že nesouhlasili s očkováním dětí. Policisté případ odhalili, když přijeli do bytu v pražské Vinohradské ulici prošetřit narušování veřejného pořádku. Podle jejich vyjádření jim volala obžalovaná žena, protože se začala bát svého manžela, který jí vyhrožoval zabitím. Sama jim prý řekla, že má doma dvě nenahlášené děti. Příbuzní před soudem uvedli, že ani oni neměli do té doby o narození chlapců ponětí. Muž a žena spolu mají ještě třináctiletou dceru, která však od pěti let žije u dědečka s babičkou. Rodiče se s ní nevídají.~zak
Hlavním ekonomem ECB se stal Belgičan Peter Praet Frankfurt 3. ledna (ČTK) - Hlavním ekonomem Evropské centrální banky (ECB) byl zvolen Belgičan Peter Praet (62). Ve funkci nahradil Němce Jürgena Starka (63), který kvůli nespokojenosti s politikou ECB z funkce odešel ještě před koncem mandátu. Praetovo jmenování je součástí hlubších personálních změn, k nimž ECB přistoupila. O Praetovi jako o novém hlavním ekonomovi ECB ještě před oficiálním sdělením informovala agentura Reuters. Ta se odvolávala na zdroje seznámené se situací v ECB. Praet je od loňského června jedním z členů výkonné rady ECB. O funkci se tehdy utkal s někdejší viceguvernérkou Národní banky Slovenska (NBS) Elenou Kohútikovou. V šestičlenné radě se Praet zabýval lidskými zdroji, rozpočtem a platebními systémy. Před jmenováním nového hlavního ekonoma ECB se objevily spekulace, že zodpovědnost za ekonomické oddělení ECB připadne buď novému členovi rady Jörgovi Asmussenovi, který byl jmenován po Starkově odchodu, nebo Francouzi Benoitu Coeureovi. Oba jsou ve vrcholovém vedení ECB od 1. ledna. ECB také rozhodla, že Coeure od 1. března od Španěla Josého Manuela Gonzáleze Parama převezme agendu operací na trhu. Gonzáles Paramo bude mít nadále na starosti výzkum. Na funkcích prezidenta ECB Maria Draghiho ani viceprezidenta Vitora Constancia se nic nemění.~mak~fin~eur
Ulicemi Prahy dnes půjde průvod Tří králů na velbloudech Praha 5. ledna (ČTK) - Do pražských ulic dnes odpoledne vyrazí tradiční průvod Tří králů, které při cestě centrem metropole doprovodí nejen živá hudba, ale i exotičtí velbloudi. Koledníkům na jejich cestě požehná i pražský arcibiskup Dominik Duka. Průvod vyrazí v 15:30 z Hradčanského náměstí. Trojice králů Kašpar, Melichar a Baltazar a jejich družina se z Hradčan vydá směrem k betlému na Loretánském náměstí. Na místě se pak pokloní malému Ježíškovi a předají mu své cenné dary - zlato, kadidlo a myrhu. Drobné pozornosti jako dětské knihy, omalovánky, pera, klíčenky nebo pastelky mohou na místo přinést i další koledníci a přihlížející. Jejich dárky budou následující den předány pacientům dětské kliniky v Motole. Organizátoři nicméně apelují na případné zájemce, aby dětem nepřinášeli plyšové hračky. Tříkrálový průvod každoročně pořádá Občanské sdružení Mládež Idente, Římskokatolická farnost Narození Panny Marie v Praze-Michli a Česká charita.~spl~mag~sop
Tři mrtví při výbuchu v nelegální dole na zlato v Kolumbii Bogotá 2. ledna (ČTK) - Nejméně tři mrtvé si dnes v Kolumbii vyžádal výbuch v dole, kde se nelegálně těží zlato. Podle agentury AFP jsou na místě záchranáři, kteří vytáhli tři mrtvé horníky a zjišťovali příčiny exploze. Úřady si nejsou jisté tím, kolik lidí v dole v době neštěstí pracovalo. Vyloučit tak nelze případné další oběti. Důl se nalézá v oblasti Puerto Berrio a oficiálně je uzavřen. Vždy se ale najdou skupiny dobrodruhů, kteří pokoušejí z něho něco vytěžit, byť v něm kvůli nebezpečným podmínkám riskují život. Loni při různých důlních neštěstích zahynulo v Kolumbii více než 45 horníků.~zak
Kvalifikace na poslední závod Turné byla přeložena na pátek Bischofshofen (Rakousko) 5. ledna (ČTK) - Rozmary počasí komplikují závěr Turné čtyř můstků ve skocích na lyžích. Dnešní kvalifikace na poslední závod v rakouském Bischofshofenu byla po skocích 25 lyžařů kvůli hustému sněžení a větru přerušena a přeložena na pátek. O postup do závodu by se mělo skákat od 15:00, start závodu je naplánován na 16:30. Jako poslední dnes skočil z můstku Nor Björn Einar Romören, kterého "sfoukl" vítr na pouhých 96 metrů. Z českých závodníků se ke svému pokusu nedostal nikdo. "Nemohli jsme zajistit bezpečnost skokanů," řekl ředitel závodu a skokanské sekce mezinárodní federace FIS Walter Hofer. Už před přerušením odešli trenéři z můstků a dali tak najevo, že kvalifikace je neregulérní.~spo
Populární rozhlasový zpravodaj Karel Kyncl by se dožil 85 let Praha 5. ledna (ČTK) - Před 85 lety, 6. ledna 1927, se narodil novinář a rozhlasový zpravodaj Karel Kyncl. Populární reportér s nezaměnitelným hlasem byl známý především svými reportážemi z Británie a jako politický komentátor. Autor několika úspěšných knih a překladatel zemřel po těžké nemoci 1. dubna 1997. Karel Kyncl začínal v rozhlase v letech 1943 až 1948 jako člen Dismanova rozhlasového dětského sboru. Poté nastoupil do zahraniční redakce a stal se zpravodajem v USA a na Dálném východě. Proslavil se sérií reportáží o atentátu na amerického prezidenta Johna Kennedyho, které zpracoval i knižně (63 dní do Dallasu). Po srpnové okupaci Československa vojsky zemí Varšavské smlouvy byl vyloučen z KSČ za odmítání invaze a poté propuštěn z rozhlasu. Nesměl publikovat, střídal různá zaměstnání a byl i vězněn. V roce 1983 přijal nabídku azylu od britské vlády. Spolupracoval s rozhlasovými stanicemi BBC, Svobodnou Evropou a exilovými časopisy. V roce 1990 opět začal pracovat jako zahraniční redaktor Československého rozhlasu a po rozdělení federace Českého rozhlasu ve Velké Británii.~med
Prodej aut v Brazílii loni stoupl o tři procenta na nový rekord Sao Paulo 4. ledna (ČTK) - Prodej automobilů v Brazílii loni stoupl o téměř tři procenta na rekordních 3,425 milionu vozů. Oznámila to dnes brazilská asociace prodejců Fenabrave. Tempo růstu nicméně výrazně zpomalilo z téměř 12 procent v předchozím roce. Letos počítá Fenabrave s nárůstem prodeje o 4,5 procenta. Brazílie je největší ekonomikou v Latinské Americe a čtvrtým největším automobilovým trhem na světě. Představuje významné odbytiště pro řadu předních automobilek, například pro italskou společnost Fiat či německou firmu Volkswagen, napsala agentura Reuters. Brazilskou poptávku po automobilech by v letošním roce měly podpořit nižší úrokové sazby, kterými se brazilská centrální banka snaží posílit domácí ekonomiku a ochránit ji před negativními důsledky dluhové krize v eurozóně.~str~aut~obo
Během ledna mají být obnoveny srbsko-kosovské rozhovory Priština 5. ledna (ČTK) - Další kolo rozhovorů mezi Srbskem a Kosovem o normalizaci vztahů po vyhlášení kosovské nezávislosti by se mělo konat v týdnu mezi 16. a 23. lednem. Oznámil to dnes tisk v kosovské metropoli Prištině s odvoláním na diplomaty Evropské unie, který dialog zprostředkují. Rozhovory byly přerušeny loni v září po propuknutí nepokojů na kosovsko-srbských hranicích. Evropské unii se podařilo přivést obě strany k jednacímu stolu loni v březnu, a od té doby se uskutečnilo osm jednacích kol. Zásadnější posun ke sblížení Srbska a Kosova jednání ale nepřineslo. Bělehrad odmítá uznat jednostranně vyhlášenou nezávislost Kosova z roku 2008. Tu uznalo 44 procent členských zemí OSN, mezi nimi USA a většina států EU. Koncem loňského léta rozhovory zablokovaly násilnosti na severu Kosova, kde se vyostřila situace kolem srbsko-kosovských hraničních přechodů Jarinje a Brnjak. Kosovští Srbové odmítají, aby dvojici sporných přechodů se Srbskem kontrolovaly kosovské úřady. Na protest proti tomu vybudovali silniční zátarasy, kterými v oblasti blokovali dopravu. Cestu k řešení incidentu otevřela až dohoda uzavřená loni v prosinci. Podle dnešního prištinského tisku Srbsko nyní s Kosovem dojednává program obnovených rozhovorů, který by měl například zahrnovat zastoupení kosovských úřadů v mezinárodních organizacích či otázky regionální spolupráce, energetiky a komunikací.~pol~eur
Španělský režisér Carlos Saura oslaví osmdesátiny Huesca (Španělsko)/Praha 3. ledna (ČTK) - Osmdesáti let se 4. ledna dožije jeden z nejvýznamnějších evropských režisérů Carlos Saura. Mnoha cenami ověnčený umělec, který si scénáře k filmům píše sám nebo se na nich alespoň autorsky podílí, je uznáván jako hlavní představitel evropského psychologického filmu. Jeho díla prostupují tří hlavní témata - náboženství, politika a sex. Saura je znám jako autor filmů inspirovaných různými tanečními a hudebními styly, jako například Krvavá svatba, Tango, Flamenco, Salomé, Iberia a Fado. Mezi další známá Saurova díla patří psychologická dramata Peppermint Frappé či Anna a vlci, v nichž ústřední postavu ztvárnila Saurova tehdejší partnerka Geraldina Chaplinová. Úspěchy slaví především na evropských festivalech, má řadu cen z festivalů v Cannes a Berlíně. V roce 2000 získal na festivalu v Karlových Varech Zlatý křišťálový globus za dlouholetý přínos světové kinematografii.~kul~mag~mix
Fotbalový brankář Melichárek se vrací ze Švédska do Slovácka Uherské Hradiště 3. ledna (ČTK) - Fotbalový brankář Dušan Melichárek se po šestiletém působení ve Švédsku vrací do prvoligového Slovácka. Osmadvacetiletý gólman získal před rokem titul s Malmö, s kterým mu v létě těsně unikl postup do Ligy mistrů. Nyní mu ve Švédsku skončila smlouva. "Dnes jsme se předběžně domluvili, že bude působit v našem klubu. Po vyřízení transferových formalit by se měl v příštím týdnu zapojit do přípravy," řekl ČTK mluvčí Slovácka František Uhříček. V české lize zatím Melichárek neodchytal ani jeden zápas. Před sedmi lety se rodák z Uherského Hradiště rozhodl přerušit profesionální kariéru a začal pracovat jako tesař. Sedm měsíců chytal ve Veselí nad Moravou. Potom se vrátil do juniorky Slovácka, odkud odešel na zkoušku do Mjällby a ve Švédsku se uchytil.~spo
Turecko odškodní příbuzné zabitých Kurdů při středečním náletu Istanbul 3. ledna (ČTK) - Turecko finančně odškodní příbuzné 35 kurdských vesničanů, kteří zahynuli ve středu při tureckém náletu na hranicích s Irákem. Turecké letectvo je považovalo za kurdské povstalce, ale ukázalo se, že šlo o pašeráky, kteří překročili hranici. Podle agentury AFP slíbil turecký vicepremiér Bülent Arinç, že reparace budou zaplaceny do dvou dnů. Podle Arinçe nebyl ale útok proti lidem, kteří neměli s ozbrojenými separatisty nic co do činění, úmyslný a proto se nehodlá turecká vláda ani za incident oficiálně omlouvat. Dodal také, že se záležitost dále vyšetřuje, aby byli případně potrestáni příslušní vojenští činitelé z nedbalosti. Jihovýchod Turecka obývá silná kurdská menšina. V oblasti operují také ozbrojenci z řad Kurdské strany pracujících (PKK), která usilovala téměř tři desítky let o odtržení a vznik samostatného kurdského státu. Strana v roce 2003 oznámila, že se vzdává svého separatistického programu. V ozbrojených útocích ale pokračuje. Kurdové jsou indoevropský národ, který v současné době čítá kolem 30 milionů příslušníků. Většina z nich žije v Turecku, kde tvoří zhruba 20 procent obyvatelstva.~pol
Na Vysočině ubývají žáci méně v učebních oborech se stipendii Jihlava 3. ledna (ČTK) - Na Vysočině ubývají pomaleji žáci v učebních oborech, které kraj podporuje stipendii. V tomto školním roce klesl u těchto oborů počet učňů v prvním ročníku o osm procent, ale u zbývajících učňovských oborů to bylo v meziročním porovnání o 17,5 procenta. Kraj poskytuje stipendia od minulého školního roku. Peníze má připraveny i pro letošek, řekl dnes novinářům hejtman Jiří Běhounek. Na motivační a prospěchová stipendia má teď kraj v rozpočtu tři miliony korun. O krajskou podporu mohou požádat žáci ve vybraných 18 učňovských oborech. Mezi ně patří modelář, slévač, nástrojař, obráběč kovů a kovář, ale třeba i klempíř, kameník, zedník, pekař a instalatér. "Jsou to obory, které jsou žádány na trhu práce," uvedl Běhounek. Doplnil, že stipendia dávají žákům během studia i některé firmy, aby si zajistily nové pracovníky. V loňském školním roce navštěvovalo první ročníky u podporovaných oborů na Vysočině 484 učňů, loni na podzim 445 dětí. "Vzhledem k demografickému vývoji není pokles překvapením," podotkl Kamil Ubr z krajského odboru školství. O krajské stipendium v tomto školním roce požádalo celkem 711 žáků prvních a druhých ročníků. Nejvíc žádostí nyní podali budoucí obráběči kovů a strojní mechanici. Učni mohou od kraje pobírat měsíčně 700 Kč nebo 400 Kč, podle učebního oboru, pokud splní základní požadavky školy, které se týkají i docházky a kázně. Ti, kteří vyhoví přísnějším požadavkům na prospěch, dostanou navíc 1000 Kč za pololetí. V minulém školním roce vyplatil kraj ve stipendiích dohromady 1,136 milionu korun.~sko~pol~pod
Výsledky tenisového turnaje mužů v Dauhá Tenisový turnaj mužů v Dauhá (tvrdý povrch, dotace 1,024.000 dolarů): Dvouhra - čtvrtfinále: Tsonga (3-Fr.) - Ramos (Šp.) 6:2, 6:1. Čtyřhra - semifinále: Rosol, Polášek (ČR/SR) - Tursunov, Zimonjič (Rus./Srb.) 6:2, 3:6, 13:11.~spo
Pět zraněných při násilné demonstraci u britské základny na Kypru Nikósie 3. ledna (ČTK) - Nejméně pět zraněných si v pondělí vyžádala demonstrace u britské základny na Kypru. Několik desítek manifestantů házelo kameny na policisty před základnou a požadovali její uzavření. Při incidentu byli zatčeni dva lidé, informovala agentura AP. Mezi lehce zraněnými jsou čtyři policisté a televizní reportér, jehož štáb událost u britské základny v Akrotiri natáčel. Demonstranti třímali transparenty s hesly vyzývajícími k uzavření obou základen, které Británii na ostrově zbyly poté, co v roce 1960 získal ostrov na ní nezávislost.~pol
Za nošení muslimských závojů bylo ve Francii pokutováno šest žen Paříž 3. ledna (ČTK) - Od vyhlášení zákona zakazujícího nošení závojů a šátků zahalujících obličej na veřejnosti muselo v celé zemi nakonec zaplatit pokutu za tento přestupek jen šest žen. Zákon začal ve Francii platit loni 11. dubna. Francouzský ministr vnitra Claude Guéant uvedl, že bylo kvůli porušení zákona předvoláno celkem 237 žen. Ministr vyjádřil překvapení nad tím, že téměř čtvrtinu z nich tvořily muslimky, které k islámu konvertovaly. Guéant v rozhovoru pro deník Le Monde uvedl, že žádná z šestice usvědčených žen nebyla poslána na povinné hodiny občanské výchovy, což je další možný trest za porušení zákona, jenž ve Francii vyvolal kontroverze. Představitelé francouzských muslimů, kteří jsou sami většinou proti nošení burek či nikábů, namítají, že zákon paušálně stigmatizuje všechny vyznavače islámu. Obhájci zákona argumentují, že norma je zacílena na ochranu světských hodnot a rovnosti pohlaví. Rovněž prý napomáhá k potlačení radikálního islámu. Francie byla prvním evropským státem, který takovou normu přijal. Loni v červenci ji následovala Belgie a obdobná opatření platí lokálně i jinde v Evropě. Ve Francii žije pět až šest milionů muslimů, ale počet žen, které se takto zahalovaly, se loni odhadoval jen na 2000.~zak
Výsledky tenisového turnaje mužů v Dauhá Tenisový turnaj mužů v Dauhá (tvrdý povrch, dotace 1,024.000 dolarů): Dvouhra - 2. kolo: Nadal (1-Šp.) - Gremelmayr (Něm.) 6:2, 6:2, Tsonga (3-Fr.) - Cipolla (It.) 7:6 (10:8), 6:3, Troicki (5-Srb.) - Bachinger (Něm.) 7:6 (8:6), 6:1, Seppi (8-It.) - García-López (Šp.) 7:5, 6:3, Ramos (Šp.) - Bogomolov (Rus.) bez boje.~spo
Automobilka Audi  loni dosáhla rekordního prodeje v Číně Ingolstadt 5. ledna (ČTK) - Německý výrobce luxusních automobilů Audi v loňském roce poprvé v historii prodal na čínském trhu více než 300.000 vozů. Firma dnes oznámila, že její dodávky zákazníkům v Číně stouply o 37 procent na rekordních 313.036 vozů. Dodala, že si tak opět zajistila vedoucí pozici na čínském trhu s luxusními vozy. Čína se loni poprvé stala největším trhem automobilky Audi. Poptávku po luxusních vozech v Číně podporují zlepšující se majetkové poměry obyvatel a stoupající význam střední třídy. Audi již minulý měsíc uvedla, že hodlá v příštích letech více než zdvojnásobit svou výrobní kapacitu v Číně na 700.000 vozů ročně ze současných 300.000 vozů ročně. Dodala, že plánuje výstavbu nové továrny na jihu Číny, která by měla zahájit provoz od roku 2013. Audi je stejně jako Škoda Auto součástí německého koncernu Volkswagen. Ten je největší automobilkou v Evropě a do roku 2018 se chce stát největším výrobcem automobilů na světě.~str~aut~obo~efm
Rosol si ve čtyřhře v Dauhá poprvé zahraje na okruhu ATP o titul Dauhá 5. ledna (ČTK) - Český tenista Lukáš Rosol si na turnaji v Dauhá poprvé na okruhu ATP zahraje o titul. Spolu se Slovákem Filipem Poláškem porazili v semifinále čtyřhry rusko-srbskou dvojici Dmitrij Tursunov, Nenad Zimonjič 6:2, 3:6, 13:11 a postoupili do finále. Česko-slovenský pár se o titul utká s vítězem zápasu mezi německou dvojicí Philipp Kohlschreiber, Christopher Kas a Flaviem Cipollou s Andreasem Seppim z Itálie. Zatímco šestadvacetiletého Rosola čeká na okruhu ATP první finále v kariéře, Polášek má na kontě sedm deblových triumfů, z toho šest získal s českými partnery.~spo
Před 75 lety se narodil olympijský vítěz Ludvík Daněk Praha 5. ledna (ČTK) - Jméno olympijského vítěze Ludvíka Daňka je v Česku dodnes synonymem diskaře. Úspěšný atlet, který jako první diskař v historii přehodil hranici 65 metrů, se narodil před 75 lety, 6. ledna 1937, v Hořicích u Blanska. Zemřel náhle ve věku 61 let 15. listopadu 1998 na selhání srdce ve své chalupě u Horní Bečvy na Vsetínsku. V diskařském kruhu se Daněk poprvé výrazně prosadil v roce 1963, kdy zvítězil na mistrovství republiky. O rok později překonal světový rekord, což se mu podařilo i v roce 1965, kdy jako první diskař v historii přehodil hranici 65 metrů (65,22 metru). Na olympijských hrách v Tokiu v roce 1964 získal stříbrnou medaili, čtyři roky poté skončil v Mexiku třetí a teprve v Mnichově v roce 1972 se dočkal vytouženého zlata. A na své čtvrté olympiádě v roce 1976 v Montrealu pak v bezmála čtyřiceti letech obsadil deváté místo. Po skončení aktivní kariéry v roce 1982 pracoval jako trenér a později jako sportovní funkcionář. Dva měsíce před svou smrtí převzal Cenu Pierra de Coubertina, jíž Mezinárodní výbor pro fair play při UNESCO ocenil jeho celoživotní zásluhy o prosazování čestného sportovního boje.~spo
Palestinští a izraelští vyjednávači se sešli poprvé od září 2010 Ammán 3. ledna (ČTK) - V jordánském Ammánu začalo dnes odpoledne jednání izraelské a palestinské delegace, které je pokusem o obnovení rozhovorů zablokovaných v září 2010. Rozhovorů, kterých se účastní zástupci Evropské unie, USA, Ruska a OSN, je přítomen rovněž jordánský ministr zahraničí Násir Džúdí. Palestinskou delegaci vede vyjednávač Saíb Irikát, izraelskou Jicchak Molcho. Palestinci přerušili přímý dialog s Izraelem v září 2010 poté, co izraelská vláda odmítla prodloužit moratorium na zastavení výstavby ve východním Jeruzalémě a na západním břehu Jordánu. Irikát řekl v pondělí novinářům, že neočekává žádný průlom, dokud Izraelci na tuto podmínku nepřistoupí a navíc neuznají hranice z roku 1967 za základ stanovení hranic budoucího palestinského státu. Izrael ale tento palestinský požadavek vytrvale odmítá a trvá na tom, že mírová jednání mohou být obnovena jen bez předběžných podmínek. Od dnešního jednání tak žádná ze zúčastněných stran neočekává zásadní průlom. Palestinský prezident Mahmúd Abbás dnes těsně před zahájením ammánského dialogu varoval, že Palestinci by se mohli uchýlit k "jednostranným krokům", pokud Izrael výstavbu na okupovaných územích nezastaví a neuzná budoucí palestinské hranice. Zároveň připustil, že palestinská strana je připravena přijmout "obtížná" rozhodnutí, aniž by je blíže specifikoval. Jednání se koná v budově jordánského ministerstva zahraničí. Jordánsko, které v roce 1994 uzavřelo mírovou smlouvu s Izraelem, silně podporuje palestinského vůdce Abbáse a obává se, že selhání pokusu o obnovení rozhovorů by mohlo vést k nové vlně násilí. Velkou část jordánského obyvatelstva tvoří Palestinci. Palestinské vedení odmítá ammánské jednání označit za obnovení rozhovorů s Izraelem; je podle Palestinců pouhou reakcí na žádost blízkovýchodního kvartetu, tedy EU, Ruska, USA a OSN, aby obě strany prezentovaly své názory na otázky bezpečnosti a hranic. "Upřímně řečeno, nic to nevyřeší, i když to může dialogu dodat novou energii," řekl agentuře Reuter palestinský zdroj.~pol
České Budějovice by mohly angažovat brankáře Blažka České Budějovice 4. ledna (ČTK) - Fotbalový brankář Jaromír Blažek, který v prosinci skončil v pražské Spartě, by mohl chytat v Českých Budějovicích. Záležet bude na tom, zda se Jihočechům podaří i na jarní sezonu získat mladého chorvatského gólmana Mateje Delače z Chelsea. Pokud by ho londýnský klub do Dynama nakonec neuvolnil, mohl by devětatřicetiletý Blažek na jaře obléci českobudějovický dres. Jihočeši prý uvažovali o Blažkovi už před Vánoci. Tiskový mluvčí klubu Radim Šupka dnes ČTK řekl, že proběhl kontakt mezi klubem a brankářovým agentem. Kouč Jihočechů František Cipro neskrývá, že by Blažka v týmu rád přivítal. S ostříleným veteránem se zná ze společného působení ve Slavii, Blažek totiž pod Ciprem chytal v závěru mistrovské sezony 1995/96. "Jarda je podle mého názoru pořád jedním z nejlepších ligových brankářů, pomohl by každému týmu. U nás to v první řadě závisí na tom, jestli se vrátí brankář Delač z Chelsea," řekl ČTK Cipro. Delač přišel do Dynama na doporučení Petra Čecha v průběhu podzimní sezony a kryl záda týmové jedničce Zdeňku Křížkovi. Devatenáctiletý chorvatský talent zasáhl do dvou duelů domácího poháru proti Žižkovu. Oba kluby pak jednaly o tom, zda bude Delač na jihu Čech hostovat i na jaře. "Podle posledních zpráv by se měl zapojit s naším týmem do přípravy tenhle týden. Pokud se tak stane, varianta s Jardou Blažkem by nejspíš padla," uvedl čtyřiašedesátiletý Cipro.~spo
Drahé kovy, 4.~bur~buk~sur
Sparťané zrušili soustředění v Krkonoších a zůstanou v Praze Praha 5. ledna (ČTK) - Výraznou změnu v zimní přípravě udělala fotbalová Sparta. Místo tradičního kondičního soustředění ve Špindlerově Mlýně, které se mělo uskutečnit v příštím týdnu, hráči zůstanou po rozhodnutí nového realizačního týmu v čele s Jaroslavem Hřebíkem v Praze a absolvují přípravu ve vlastním tréninkovém centru na Strahově. Jedním z hlavních důvodů je, že tam sparťané mohou využívat dobře připravená hřiště s přírodním trávníkem. Nově složený realizační tým Sparty možnost zůstat v domácích podmínkách a dát větší důraz na ryze "fotbalovou" přípravu přivítal. "Nahrávají nám k tomu současné klimatické podmínky, v areálu na Strahově je možné trénovat na kvalitně připravených hracích plochách. Navíc ligová soutěž startuje kvůli účasti českého národního týmu na Euro dříve, pro nového generálního sportovního manažera a trenéry je důležité poznat hráče přímo na hřišti.  N kondiční stránce je možné pracovat i v Praze," uvedl pro ČTK mluvčí Sparty Ondřej Kasík. V příštím týdnu sparťané na pražské FTVS také absolvují kondiční testy.~spo
Kubice zahájil s policejním prezidentem Lessym kázeňské řízení Praha 3. ledna (ČTK) - Ministr vnitra Jan Kubice zahájil kázeňské řízení s policejním prezidentem Petrem Lessym. Učinil tak kvůli Lessyho dřívějším výrokům zejména na adresu náměstka zlínské krajské policejní správy Jaroslava Vaňka v souvislosti s kauzou takzvaného Toflova gangu, řekl dnes ČTK mluvčí ministerstva Pavel Novák. Případem se zabývala inspekce policie a podle mluvčího poukázala na možná pochybení policejního prezidenta.~zak~for~pol~pod
Slovenský prezident předal nejvyšší vyznamenání řadě osobností Bratislava 3. ledna (ČTK) - Slovenský prezident Ivan Gašparovič předal dnes skupině osobností z oblasti vědy, umění, historie, kultury, sportu i ekonomiky nejvyšší státní vyznamenání. Učinil tak při příležitosti 19. výročí vzniku Slovenské republiky. Mezi oceněnými jsou i herci Jozef Adamovič a Gustáv Valach, který vyznamenání dostal in memoriam. V historické budově slovenského parlamentu se sešli ke slavnostní ceremonii zástupci Národní rady, vlády, správy, diplomaté i představitelé církví. Za některé z vyznamenaných převzali ocenění in memoriam jejich blízcí. Patří k nim například herec Gustáv Valach (1921-2002), který je českému publiku známý z rodinné trilogie Pod jezevčí skálou, Na pytlácké stezce, Za trnkovým keřem, v níž ztvárnil šumavského hajného, dědečka malého Veny v podání Tomáše Holého. České veřejnosti je znám také další oceněný herec, 71letý Jozef Adamovič, na kterého si mnozí televizní diváci v Česku vzpomenou jako na protagonistu seriálu Vivat Beňovský. Oba herci obdrželi Pribinův kříž I. a II. třídy. Kromě Pribinova kříže byla řada osobností oceněna také Řádem L'udovíta Štúra I. až III. třídy.~for~pol
Ve věku 87 let zemřel v Kanadě spisovatel Josef Škvorecký Toronto (Kanada)/Praha 3. ledna (ČTK) - Ve věku 87 let zemřel v kanadském Torontu český spisovatel a exilový nakladatel Josef Škvorecký. "Umřel dneska v noci, ve tři ráno," řekla ČTK jeho manželka Zdena Salivarová bez dalších podrobností. Podle kanadského serveru The Globe and Mail Škvorecký dnes brzy ráno místního času podlehl rakovině v torontské nemocnici Princess Margaret Hospital. Podle spolupracovníka Škvoreckého Václava Krištofa se pohřeb konat nebude. "Za nějaké dva až tři měsíce se uskuteční rozloučení v Torontu, pravděpodobně na univerzitě ve spolupráci s ambasádou," uvedl pro ČTK bývalý výkonný ředitel a jednatel pražské Literární akademie (Soukromé vysoké školy Josefa Škvoreckého) a ředitel a jednatel Soukromého gymnasia Josefa Škvoreckého na Praze 2. Tato škola nějaké vzpomínkové akce uspořádá, jakou budou mít podobu, ale zatím není známé, dodal Krištof. Známý český spisovatel odešel do Kanady po potlačení pražského jara 1968, a to na začátku roku 1969. V Torontu spolu se svou manželkou, spisovatelkou a herečkou Zdenou Salivarovou založil o dva roky později nakladatelství Sixty-Eight Publishers, ve kterém vydávali díla autorů, kteří nemohli v komunistickém Československu publikovat. Náchodský rodák, který patřil k nejznámějším českým spisovatelům v zahraničí, publikoval také řadu vlastních děl, z nichž mezi nejoblíbenější patří román Zbabělci, novela Legenda Emöke, román Tankový prapor, Prima sezóna nebo Příběh inženýra lidských duší.~kul
Avízo, 4.1.: Hejtman Olomouckého kraje Martin Tesařík předá... Olomouc - 11:00 Hejtman Olomouckého kraje Martin Tesařík předá dar prvnímu dítěti Olomouckého kraje narozenému v roce 2012. Do porodnice zavítá společně s primátorem Olomouce Martinem Novotným. Místo: Fakultní nemocnice, porodnice, I.P.Pavlova Pramen: mluvčí hejtmanství Ivo Heger, tel.~den~pol~pod~sop
Kurzy východoevropských měn k dolaru a euru, 3.~bur~bup
Praha neuspěla u soudu v případě tendru na metropolitní síť Brno 4. ledna (ČTK) - Pražský magistrát neuspěl u Krajského soudu v Brně s žádostí o odkladný účinek své žaloby v případě tendru na zajištění provozu metropolitní sítě. Praha má vypsat nový tendr. Za chyby v zakázce město dostalo od ÚOHS pokutu 1,1 milionu korun. Úřad také magistrátu uložil zákaz plnění smlouvy se společností T-Systems, kterou Praha vybrala. Zákaz začne platit od poloviny letošního února. Právě v tomto bodě chtělo město po soudu přiznání odkladného účinku. Soud ale městu nevyhověl, řekl ČTK soudce Krajského soudu v Brně David Raus. ÚOHS loni svým rozhodnutím vyhověl stížnosti telekomunikačního operátora GTS Czech, který tendr napadl. T-Systems zakázku získal předloni v jednacím řízení bez uveřejnění přibližně za 200 milionů korun. Praha musí vyhlásit na zbývající část zakázky, která zatím byla splněna přibližně asi ze čtvrtiny, řádné zadávací řízení. Podle soudu ÚOHS tím, že vyslovil zákaz plnění smlouvy, uplatnil fakticky jediný efektivní nástroj, kterým může být důsledek vady v zadávacím řízení smysluplně odstraněn či napraven. Projekt metropolitní sítě vznikl za minulého vedení města, stál už stovky milionů korun. Měl sloužit obyvatelům a turistům, původní záměr ale nebyl naplněn. Současné vedení chce všechny zakázky, které spadají pod odbor informatiky, prověřit. K rozhodnutí soudu se ale magistrát nevyjádřil. "Zatím nemáme písemné vyhotovení rozsudku, proto se k němu nemůžeme vyjádřit," řekla ČTK mluvčí pražského magistrátu Tereza Krásenská. Soud se nyní zabýval pouze žádostí o odkladný účinek žaloby. Raus uvedl, že celé řízení uzavře patrně ještě letos. ÚOHS uložil zákaz plnění části smlouvy poprvé. Prahu pokutoval za použití jednacího řízení bez uveřejnění, ve kterém byl osloven jediný dodavatel, a zcela tedy "odpadla soutěž o zakázku". Podle úřadu je možné tento institut použít jen za výjimečných okolností specifikovaných zákonem. Město jej zdůvodnilo technickými důvody a ochranou výhradních práv společnosti T-Systems Czech Republic a.s. Podle ÚOHS je tak možné postupovat pouze tehdy, když existuje jen jediný dodavatel schopný splnit předmět plnění. Zadavatel také musí tuto skutečnost prokázat. V Praze podle zjištění ÚOHS existují i další operátoři, kteří disponují optickou sítí, již by bylo možno pro plnění zakázky využít.~zak~pit~mak~pol~pod~prg
Kurzy eura-17:00; závěr, 3.~bur~bup
Avízo, 20.1.: Premiéra jedné z nejhranějších Shakespearových... Liberec - 19:00 Premiéra jedné z nejhranějších Shakespearových komedií - Zkrocení zlé ženy. Druhá premiéra se uskuteční 21. ledna. Místo: Divadlo F. X. Šaldy, náměstí Dr. Edvarda Beneše Pramen: www.saldovo-divadlo.~den~kul
Pardubické divadlo uvede premiéru hry Dvanáct rozhněvaných mužů Pardubice 3. ledna (ČTK) - Strhující příběh ze soudního prostředí o hledání viny a odpovědnosti Dvanáct rozhněvaných mužů uvede v sobotu 7. ledna v premiéře pardubické Východočeské divadlo. Představí se v ní například Josef Pejchal, Ladislav Špiner nebo hostující Petr Kostka. Druhá premiéra bude následovat v neděli 8. ledna. ČTK o tom informoval režisér hry Petr Kracik. "Samotný text divadelní hry je legendou. Je důležitá typologie herců, musí být jiní. Dvanáct porotců rozhoduje o vině nebo nevině obžalovaného a při tom se představují jejich charaktery," řekl Kracik. V divadelní hře porotci rozhodují ve zdánlivě jasném případě. Přesto se mezi skupinou mužů najde jeden, který rozpoutá diskusi. Fakta ztrácejí svou jednoznačnost, padnou nové otázky a objeví se další souvislosti. Začíná souboj 12 mužů rozhněvaných pro pravdu, vlastní ješitnost, sobectví i etické a přízemní důvody. Argumenty porotců obrací pozornost od případu obžalovaného k životům a povahám těch, kteří soudí. V divadelní hře se představí Petr Dohnal, Josef Pejchal, Ladislav Špiner, Jan Musil, Radek Žák, Josef Vrána, Jan Hyhlík, Pavel Novotný, Jiří Kalužný, Alexandr Postler v alternaci Zdeňka Rumplíka a hostující František Švihlík a Petr Kostka. Kostýmy vytvořil Tomáš Krypta. Příběh je známý především z filmového debutu amerického režiséra Sidneyho Lumeta, který na plátno převedl původně televizní hru Reginalda Rosea. Získal za něj v roce 1957 tři nominace na Oscara a vyhrál berlínský festival. Do českých kin se snímek dostal o tři roky později. Zajímavý byl tehdy i tím, že jednoho z porotců ztvárnil Jiří Voskovec, který po komunistickém převratu v roce 1948 emigroval. Po celosvětovém úspěchu filmu napsal Rose i divadelní hru, která se už na českých jevištích objevila. Naposledy měla premiéru na podzim 2010 v Divadle Radka Brzobohatého. V roce 1973 nastudoval vynikající inscenaci Dvanácti rozhněvaných mužů v Brně Evald Schorm, výraznou roli osmého porotce hrál Ladislav Lakomý, na filmovém plátně ho ztvárnil Henry Fonda.~kul
Kolínská automobilka TPCA má nového viceprezidenta pro výrobu Kolín 3. ledna (ČTK) - Kolínská automobilka TPCA, která vyrábí auta Peugeot, Toyota a Citroën, má nového viceprezidenta pro výrobu. Dnes se jím stal čtyřiačtyřicetiletý Jim Crosbie ze Skotska. ČTK to oznámil mluvčí společnosti Radek Kňava. Crosbie přichází do TPCA z britské továrny Toyoty, kde zastával pozici ředitele výroby. Prezidentem TPCA zůstává Satoši Tačihara a výkonným viceprezidentem Patrice Le Guyader. Crosbie kolínskou TPCA zná. "Již v minulosti jsem ji navštívil. Velký dojem na mě udělaly výsledky kvality a zejména pak vysoký počet realizovaných kaizenů podaných zaměstnanci," řekl nový viceprezident. Kaizen je japonský výraz pro zlepšovací návrh. "Odráží to pověstnou českou vynalézavost. To je vlastnost, kterou hodlám podporovat, rozvíjet a pokusím se ji doplnit o mé několikaleté zkušenosti z automobilového průmyslu,“ doplnil. Nový viceprezident pracoval uplynulých deset let v různých pozicích v pobočce Toyoty ve Velké Británii. Předtím působil 14 let také v britském závodě automobilky Peugeot.  Automobilka TPCA předloni vyrobila 295.000 vozů. To bylo o 11 procent méně než v roce 2009. Loňské výsledky chce firma zveřejnit v pátek.~str~aut~efm
Vítr způsobil na 40 poruch na napětí, většina je už odstraněna Praha 5. ledna (ČTK) - Desítky domácností hlavně na východě Čech a na Moravě byly dnes dopoledne bez dodávky elektrického proudu. Na vině byl silný nárazový vítr a těžký mokrý sníh, který způsobil od 07:00 na čtyřicet výpadků vysokého napětí a desítky na nízkém napětí. V současné době zbývá odstranit asi čtyři poruchy a k večeru by měly být odstraněny už všechny, řekla ČTK mluvčí společnosti ČEZ Šárka Beránková. Podle ní silný vítr a mokrý sníh lámal větve stromů, které padaly na elektrická vedení. Nejvíce tím bylo postiženo Náchodsko, Trutnovsko a Semilsko, bez problémů nebyla ani Vysočina, Svitavsko. Na Moravě energetici vyjížděli k devíti poruchám. Silný vítr sužuje téměř celé území Česka, nejsilnější byl ale v horských oblastech. Spolu se sněžením přidělal práci nejen energetikům, ale i silničářům. Na komunikacích se od rána tvořily sněhové závěje a řada kamionů uvízla na silnicích. Na nějakou dobu byly pro ně proto uzavřeny i některé hraniční přejezdy. Podle meteorologů by silný vítr měl foukat i v pátek, na horách hrozí orkán a bude dál sněžit.~met~ene
V Polsku zatkli ruského prokurátora stíhaného za korupci Varšava/Moskva 4. ledna (ČTK) - Soud ve městě Nowy Sacz na jihovýchodě Polska dnes vydal příkaz k uvěznění ruského prokurátora Alexandra Ignatěnka, který je v Rusku stíhán kvůli podezření z korupce. Ignatěnko má být uvězněn na dobu 40 dnů, než ruské úřady oficiálně požádají o jeho vydání. Prokurátor z Ruska uprchl poté, co byl obviněn z krytí nelegálního herního byznysu v okolí Moskvy. Ignatěnka, kterého Moskva stíhá prostřednictvím Interpolu, v minulých dnech zadrželi agenti polské tajné policie u Zakopaného v polských Tatrách. Podle informace polských úřadů měl u sebe litevský pas na cizí jméno, který byl pravděpodobně padělaný. Prokurátor se v Rusku zapletl do velké kauzy, která od začátku loňského roku otřásala samými základy ruské justice. Tajná služba FSB objevila v okolí hlavního města síť nelegálních heren, kterou kryli vysoce postavení policisté a prokurátoři. Odhalená síť hráčských doupat podle vyšetřovatelů fungovala v 15 městech v okolí Moskvy nejméně dva roky a vynášela v přepočtu 90 až 180 milionů korun měsíčně. Do skandálu byli zapleteni policejní důstojníci a prokurátoři, k energickému postupu proti hříšníkům vybízel úřady sám premiér Vladimir Putin. Ignatěnko, který byl z úřadu náměstka prokurátora Moskevské oblasti uvolněn loni v dubnu, měl podle obžaloby na úplatcích obdržet částku nejméně 47 milionů rublů (30 milionů korun). Konečné slovo při jeho případném vydání do Ruska bude mít polský ministr spravedlnosti.~zak~spo
Mubarak dle obžaloby byl iniciátorem střelby do demonstrantů Káhira 4. ledna (ČTK) - V pokračujícím procesu s bývalým egyptským prezidentem Husním Mubarakem dnes obžaloba označila Mubaraka za jednoho z iniciátorů střelby do demonstrantů při protestech počátkem loňského roku. Podle agentury AFP prohlásila, že má dostatek solidních důkazů o zapojení Mubaraka do smrti protestujících. Při demonstracích proti režimu tehdy zemřelo přes 800 lidí. Kromě Mubaraka se na rozkazech ke střelbě do demonstrantů podle obžaloby podílel i bývalý ministr vnitra Habíb Adlí a dalších šest policejních činitelů. "Obžaloba potvrdila, že Mubarak, Adlí a šest vysoce postavených bezpečnostních představitelů pomáhali při iniciování střelby" do davu protestujícímu proti bývalému diktátorovi, prohlásil prokurátor Mustafá Sulajmán. Sulajmán zároveň obvinil nové egyptské úřady, že odmítají s žalobci spolupracovat na podkladech pro obvinění Mubaraka. Žalobci museli údajně zahájit vlastní vyšetřování poté, co bezpečnostní síly odmítly pomoci. Vyslechnuto bylo několik stovek svědků, lékařů a policistů. Prokurátor představoval závěry obžaloby již v úterý, konečnou řeč pronese ve čtvrtek. Podle egyptských deníků je pravděpodobné, že bude pro Mubaraka požadovat nejvyšší trest, tedy trest smrti. Podle jeho úterní vyjádření nastolil Mubarak během své třicetileté vlády v zemi tyranii a svou moc chtěl předat synovi Gamálovi. Mubarak údajně zemi zruinoval a rozdělil její bohatství svým přátelům, prohlásil Sulajmán. Třiaosmdesátiletý exprezident, který je údajně vážně nemocen a na každé slyšení soudu byl doposud přivezen na nemocničním lůžku, je prvním prezidentem arabsky mluvící země, který po vlně protivládních povstání v blízkovýchodních a severoafrických států osobně stanul před soudem. Svržený tuniský prezident Zín Abidín bin Alí, který se uchýlil do exilu v Saúdské Arábii, je v Tunisku souzen v nepřítomnosti.~zak~pol
Euro se poprvé od září 2010 propadlo pod 1,28 USD Londýn 5. ledna (ČTK) - Euro se dnes vůči americkému dolaru poprvé od září 2010 propadlo pod hranici 1,28 USD. Vůči japonskému jen kleslo až na 11leté minimum. Jednotnou evropskou měnu tlačí dolů přetrvávající obavy investorů ohledně dluhové krize v eurozóně. Euro vůči dolaru oslabilo o více než procento na 1,2783 USD. Vůči jenu kleslo až na 98,46 JPY, tedy na nejnižší úroveň od roku 2000, napsala agentura Reuters. Francie v dnešní pozorně sledované aukci prodala dlouhodobé státní dluhopisy za téměř osm miliard eur. Poptávka investorů byla na solidní úrovni a úrok stoupl pouze mírně. Finanční trhy však podle analytiků pravděpodobně zůstanou napjaté před aukcemi italských a španělských dluhopisů, které se uskuteční příští týden. Jednodenní vklady komerčních bank u Evropské centrální banky (ECB) se navíc podle dnešní zprávy vyšplhaly na rekordních 453 miliard eur. To ukazuje na přetrvávají napětí v evropském bankovním systému. Analytici upozornili, že další známky slabosti bankovního sektoru by mohly pokles eura prohloubit. "Pokud se během příštích několika týdnů objeví spekulace o krachu nějaké italské nebo španělské banky, způsobí to výrazný pokles eura," uvedl analytik Adam Myers ze společnosti Crédit Agricole CIB. Z průzkumu agentury Reuters mezi analytiky vyplývá, že euro se pravděpodobně do poloviny letošního roku bude držet pod psychologicky důležitou hranicí 1,3 USD. "Pokračující obavy trhu ohledně evropské dluhové krize budou udržovat postoj k euru na slabé úrovni," uvedl analytik Adrian Schmidt z firmy Lloyds Bank Corporate Markets.~bur~bup
Mezibankovní sazby LIBOR Londýn 3.~bur~bup
Zvýšení sazby DPH negativně pocítí zejména menší nakladatelství Praha 3. ledna (ČTK) - Menší a střední nakladatelství v souvislosti se zvýšením snížené sazby daně z přidané hodnoty (DPH) z deseti na 14 procent většinou zdražují své tituly a počítají i s omezením své produkce. Jedno z největších nakladatelství na českém trhu Albatros Media ale pro letošní rok ceny svých knih zvyšovat nebude. Vyplývá to z informací, které ČTK získala od jednotlivých nakladatelství. "Ceny knih jsme zvýšili, většinou je to o ta čtyři procenta. Týká se to většiny knih, ale ne úplně všech," řekl ČTK Jan Pražan z Nakladatelství Druhé město, které vydává jednoho z nejprodávanějších tuzemských spisovatelů Michala Viewegha. "Knihy, které již vyšly, zdražovat nebudeme. Cena se zvýší pouze u připravovaných dotisků a nových knih. Bude to zhruba o čtyři procenta," řekla ČTK Zdenka Křikavová z nakladatelství Argo. "Nové knihy, kde nebude předpoklad, že budou alespoň minimálně výdělečné, se vydávat vůbec nebudou," dodala Křikavová. Stejný názor má i Viktor Stoilov z nakladatelství Torst, podle kterého letos jeho nakladatelství vydá méně titulů. Knihkupectví Neoluxor oznámilo, že přizpůsobí ceny knih zvýšené sazbě DPH podle zadání dodavatelů. "K 1. lednu se změna cen knih týká zhruba pěti procent veškerých titulů, především se jedná o populárně naučné knihy, učebnice a odbornou literaturu. K žádnému masovému zdražení knih zatím nedochází," sdělila ČTK Zuzana Turňová z Neoluxor. "Ceny jsme nezvyšovali a zatím neplánujeme ani vydávat méně knih. Budeme se snažit o snížení vlastních nákladů," řekla ČTK mluvčí Albatrosu Radka Potměšilová. Podle tajemnice Svazu českých knihkupců a nakladatelů (SČKN) Marcely Turečkové většina menších a středních nakladatelství ceny v letošním roce zvýší. Velká nakladatelství budou zřejmě nucena zdražit od roku 2013 po dalším navýšení DPH. "Přeceňování knih právě probíhá. Trend bude takový, že titulů bude již letos méně, čekáme menší objem prodaných knih a změní se i struktura knižního trhu. Nejvíce to postihne odborné publikace, jejichž tvorba vyžaduje delší čas," uvedla Turečková.~kul~mak
Slalom SP v Záhřebu vede po prvním kole Rakušan Hirscher Záhřeb 5. ledna (ČTK) - Rakušan Marcel Hirscher vede po prvním kole slalom v Záhřebu. Druhý muž celkového pořadí Světového poháru byl o desetinu sekundy rychlejší než Švéd Andre Myhrer, o další dvě setiny zpět je domácí závodník Ivica Kostelič. Do druhého kola nepostoupil ani jeden z trojice českých lyžařů - Kryštof Krýzl obsadil 36. místo se ztrátou 4,20 sekundy na Hirschera. Filip Trejbal byl ještě o dalších 26 setin pomalejší a skončil na 38. místě. Martin Vráblík první kolo nedokončil. Na startu chyběl Ondřej Bank, který zvažuje ukončení sezony a rozhodne se podle toho, jak dopadne právě dnešní slalom. Loni nejlepší český závodník naskočil do seriálu po záhadné nemoci a čeká, zda se udrží do 40. místa žebříčku FIS, podle kterého se nasazuje do závodů.~spo
Vrahové černošského mladíka dostali v Británii doživotí Londýn 4. ledna (ČTK) - Doživotní trest vězení s možností propuštění nejdříve po zhruba 15 letech uložil dnes britský soud dvěma členům gangu mladistvých, kteří v roce 1993 ubodali k smrti mladého černocha. Podle soudce Colmana Treacyho byl jejich čin motivovaný rasistickými pohnutkami. Skupina asi pěti nezletilých mladíků napadla 18letého Stephena Lawrence na autobusové zastávce. Dva byli dopadeni a další tři jsou stále na útěku. Rozsudek padl podle agentury AFP po tolika letech díky vědeckému pokroku ve shromažďování důkazů na základě vzorků DNA zavražděného nalezených na zajištěných šatech vrahů. Možnost propuštění po 15 letech a dvou měsících pro nyní 36letého Garyho Dobsona a po 14 letech a třech měsících pro 35letého Davida Norrise je podle agentury Reuters zdůvodněna tím, že v době vraždy byli nezletilí. Londýnská policie případ zdlouhavě vyšetřovala, za což byla obviněna jednak z nekompetentnosti, jednak ze záměrné liknavosti, ovlivněné rovněž rasistickým smýšlením jejích úředníků. Hovořilo se v této souvislosti o "institucionalizaci rasismu" v bezpečnostních složkách. Případ vedl k reformám, které vyústily v rozšířený nábor pracovníků jiné rasy, aby policie více odrážela složení obyvatel britské metropole.~zak
V ČR se dneškem mění systém dalšího vzdělávání lékařů Praha 1. ledna (ČTK) - V Česku se dneškem mění systém dalšího vzdělávání lékařů. Dosavadní centralizované specializační vzdělávání lékařů k atestaci přechází z Institutu postgraduálního vzdělávání ve zdravotnictví (IPVZ) na sedm lékařských fakult, tedy na specializovaná univerzitní pracoviště. Změna podle ministerstva zdravotnictví odpovídá světovým trendům. Bez atestace nemůže lékař samostatně léčit. Lékařské fakulty budou zajišťovat vzdělávání a zkoušky v 39 medicínských oborech. IPVZ bude spolu s ministerstvem nadále zajišťovat specializační vzdělávání v oborech všeobecné praktické lékařství a praktické lékařství pro děti a dorost, vzdělávání farmaceutů, certifikované kurzy a zápočet odborné praxe absolvované v zahraničí a v rámci doktorského programu Pokračuje systém akreditačních míst, kdy stát přispívá lékařům na specializační vzdělávání celkem půl miliardy ročně. V roce 2012 to bude už čtvrtý cyklus dotací. Loni bylo pro nelékařské obory vypsáno 981 rezidenčních míst a pro lékařské obory 150 míst pro obor všeobecné praktické lékařství a 30 míst pro praktické lékařství pro děti a dorost. Od 1. srpna 2011 se pro lékaře, zubaře a farmaceuty nařízením vlády zlevnily zkoušky - za atestační zkoušku nyní platí místo 3500 jen 500 korun. Méně zaplatí i za zkoušky na závěr certifikovaných kurzů.~zdr~sko~for~pol~pod
Vývoj burzovních indexů Praha 3.~bur
Vládní protikorupční výbor projedná dohled nad financováním stran Praha 4. ledna (ČTK) - Vládní výbor pro koordinaci boje s korupcí dnes projedná návrh zákona o veřejném dohledu nad financováním politických stran a politických hnutí. Zákon má řešit například stropy na financování předvolebních kampaní. Podobnou právní úpravu vládě doporučuje i nezisková organizace Transparency International, podle níž jde o důležitý nástroj na potírání korupce. Výbor mimo jiné uvažoval, že by měl hospodaření politických stran a subjektů kontrolovat nezávislý úřad. Objevily se ale námitky proti přílišné finanční náročnosti takového kroku. Je proto možné, že úřad vznikne, ale bude mít na starosti i další agendu. Podle zástupců Transparency International by ale mohl být zákon mnohem přísnější než dosud existující návrh.~for~pol~pod~zak
Hokejisté Třince přišli kvůli hráči bez smlouvy o výhru nad Plzní Praha 3. ledna (ČTK) - Vedení hokejové extraligy kontumovalo výsledek pátečního utkání 35. kola mezi Třincem a Plzní (3:0) na 5:0 ve prospěch Západočechů. Důvodem je neoprávněný start domácího Filipa Pavlíka, neboť devatenáctiletý obránce nastoupil, aniž měl zaregistrovanou hráčskou smlouvu. ČTK o tom informoval asistent ředitele Asociace profesionálních klubů ledního hokeje (APK LH) Antonín Vansa. Obhájce mistrovského titulu Třinec sice vyhrál na ledě tříbrankovým rozdílem, ale protože do utkání zasáhl Pavlík, o tříbodový zisk Oceláři dodatečně přišli. Pavlík jakožto hráč juniorského věku mohl podle herního řádu nejvyšší soutěže nastoupit k jednomu zápasu bez zaregistrované smlouvy, k tomu však došlo již v druhém kole proti Kometě Brno (1:3). "Jsme nepříjemně překvapeni. Chyba je nejspíš v systému. Po loňských nejasnostech s registracemi hráčů nám bylo řečeno, že se bude využívat nový software, který něčemu podobnému zabrání. Neměl by tak pustit na soupisku hráče, který nemá v pořádku všechny papíry," uvedl viceprezident Ocelářů Jan Czudek pro hokej.cz. Podle Vansy ale registrační systém, který extraliga od této sezony nově používá, kontroluje pouze skutečnost, zda hráč nastupuje za správný klub, tedy jestli je v něm zaregistrovaný. "Nekontroluje, zda má hráč v klubu platnou smlouvu. Stejně tak například nekontroluje, zda má hráč dva vyšší tresty a tudíž zastavenou činnost," řekl Vansa ČTK. Zástupce slezského klubu se ale zodpovědnosti za pochybení nezříká. "Chyba je samozřejmě i na naší straně, měli jsme si to lépe ohlídat. Jsme připraveni za naši chybu nést odpovídající následky, zároveň jsme však zklamáni z toho, že k něčemu podobnému vůbec došlo. Předpokládali jsme, že software podobné případy dokáže ohlídat," uvedl Czudek. I přes kontumaci se všem hráčům do individuálních statistik započítávají výkony, kterých dosáhli na ledě. Plzeň díky kontumační výhře poskočila v tabulce ze čtvrtého místa na druhé před Pardubice a České Budějovice. Ztrácí sedm bodů na vedoucí Spartu, která odehrála o zápas více. Třinec zůstal na sedmé příčce.~spo
Americké automobilky v prosinci zvýšily prodej na domácím trhu Detroit 4. ledna (ČTK) - Největší americká automobilka General Motors v prosinci zvýšila prodej na domácím trhu meziročně o pět procent. Prodej hlavního domácího konkurenta Ford Motor ve Spojených státech stoupl o deset procent a prodej rivala Chrysler Group vzrostl o 37 procent. Údaje o prosincovém prodeji v USA postupně zveřejňují také další výrobci. Dobře si na americkém trhu vedla například největší evropská automobilka Volkswagen, jejíž prodej stoupl o 36 procent. Celkový prodej automobilů v USA by měl za loňský rok podle agentury Reuters vykázat desetiprocentní nárůst na zhruba 12,8 milionu vozů. Automobilky GM, Ford a VW však uvedly, že v letošním roce očekávají zpomalení růstu. Výzkumná společnost TrueCar.com předpokládá, že letošní prodej v USA bude činit 14 milionů vozů. Předloni se prodej zvýšil o 11 procent na 11,6 milionu vozů. Zaznamenal tak první celoroční nárůst od příchodu hospodářské recese. V roce 2009 se propadl na 10,4 milionu vozů, tedy na nejnižší úroveň za 27 let.~str~aut~obo
Drahé kovy, 5.~bur~buk~sur
Před šesti lety Janda jako druhý Čech vyhrál Turné čtyř můstků Bischofshofen (Rakousko)/Praha 5. ledna (ČTK) - Před šesti lety, 6. ledna 2006, skokan na lyžích Jakub Janda vyhrál jako druhý Čech v historii prestižní Turné čtyř můstků. Tehdy sedmadvacetiletý český reprezentant se podělil o celkový triumf s Finem Jannem Ahonenem, což se stalo poprvé v dějinách. Janda napodobil triumfem olympijského vítěze Jiřího Rašku, jenž klání na rakousko-německých můstcích vyhrál v roce 1971. Během Turné Janda vyhrál jeden ze závodů. Triumfem v Garmisch-Partenkirchenu dokázal jako první Čech po 16 letech vyhrát závod Turné čtyř můstků. Úspěšný rok sice Janda nepotvrdil na únorové olympiádě v Turínu, kde zůstal bez medaile, nicméně v konečném hodnocení Světového poháru udržel první příčku a jako první český skokan v historii získal Křišťálový glóbus. K celkovému triumfu mu pomohlo i pět dílčích výher.~spo
Sparta dnes v Olomouci jednala o přestupu útočníka Přikryla Olomouc 4. ledna (ČTK) - Zájem Sparty o olomouckého fotbalového útočníka Tomáše Přikryla přerostl v přímé jednání mezi oběma kluby. Vedení pražského týmu dnes na Hané absolvovalo se zástupci Sigmy schůzku, která však nepřinesla konkrétní výsledek. Talentovaného fotbalistu chce na Letnou přivést nový generální sportovní manažer Sparty Jaroslav Hřebík, pod kterým Přikryl zazářil na loňském šampionátu hráčů do 19 let. "Jejich zájem bereme na vědomí, vyslechli jsme je. Měli by připravit nějakou konkrétní nabídku, která by respektovala dnešní diskuzi. Ale neznamená to ještě, že Přikryl odejde. My jsme ho nikde nenabízeli a ani nenabízíme. Jsme si vědomi toho, jak je to kvalitní a perspektivní hráč," uvedl na olomouckém webu místopředseda představenstva Jaromír Gajda. Přikryl má navzdory svému mládí v devatenácti letech na kontě už 27 ligových startů a tři branky. Na trase mezi Olomoucí a Letnou je v zimní pauze živo. Do Prahy se přednedávnem přestěhoval olomoucký trenér Václav Jílek, opačným směrem zamířil záložník Jakub Podaný. Podle dnešní dohody šéfů obou klubů by další hráč z kádru Sparty měl během dvou týdnů odejít na Hanou na hostování.~spo
Dortmund získal za 18 milonů eur mladého reprezentanta Reuse Kolín nad Rýnem 4. ledna (ČTK) - Německý fotbalový reprezentant Marco Reus přestoupí po skončení sezony z Mönchengladbachu do Dortmundu. Úřadující mistr vykoupil dvaadvacetiletého záložníka ze smlouvy za pevně stanovené odstupné 18 milionů eur (466 milionů korun) a má pro něj připravený pětiletý kontrakt. Autor deseti podzimích bundesligových gólů Reus se vrací domů, neboť se v Dortmundu narodil, má tam rodiče i přítelkyni. V Mönchengladbachu působí trojnásobný německý reprezentant od roku 2009 a měl tam smlouvu do roku 2015.~spo
Němec podezřelý ze žhářství v Los Angeles je vyšetřován i doma Berlín 4. ledna (ČTK) - Muž, kterého v úterý zadržela policie v Los Angeles kvůli údajnému založení 55 požárů, je Němec, jenž je vyšetřován i ve své vlasti. Je podezřelý, že loni v říjnu podpálil dům své rodiny v hesenském Marburgu, aby pak požár nahlásil jako pojistnou událost. Agentuře AP to dnes řekla mluvčí státního zastupitelství v Marburgu Annemarie Wiedová. Podezřelý Harry Burkhart upadl v podezření německých úřadů poté, co ještě v den požáru podal žádost o vyplacení pojistky. Wiedová uvedla, že muž zatím nebyl u výslechu a nebyl na něj ani vydán zatykač. Burkhart je podezřelý, že na konci minulého týdne v Los Angeles založil přes 50 požárů, čímž způsobil škodu za tři miliony dolarů (přes 60 milionů korun). S první vlnou žhářských útoků se losangeleští hasiči potýkali už v noci na pátek, kdy museli hasit 19 ohňů. Ve většině případů žhář podpálil auta v podzemních garážích nebo před domem, plameny pak kromě vozidel poničily i několik domů.~zak
Vodovody a kanalizace Pardubice dostaly od ÚOHS rekordní pokutu Brno 4. ledna (ČTK) - Vodovody a kanalizace Pardubice dostaly od Úřadu pro ochranu hospodářské soutěže (ÚOHS) rekordní pokutu devět milionů korun. Důvodem jsou chyby v tendru na modernizaci biologické čistírny odpadních vod v Semtíně. ČTK to dnes řekl předseda ÚOHS Petr Rafaj. Podle něj vodárenská společnost nepostupovala transparentně při výběru nejvhodnější nabídky. Úřadu také vadí, že jej firma neinformovala o tom, že už uzavřela smlouvu s vítězem tendru.~zem~ene~ekl~sta~efm
Ve Slovinsku se formuje středolevá koalice Lublaň 5. ledna (ČTK) - Slovinský prezident Danilo Turk dnes požádal vůdce středolevé strany Pozitivní Slovinsko Zorana Jankoviče, aby sestavil novou slovinskou vládu. Janković, který je vlivným podnikatelem a starostou hlavního města Lublaně, se svou stranou vyhrál volby z počátku prosince, když obsadil 28 z 90 křesel ve slovinském parlamentu. Lublaňská média očekávají, že Janković do budoucího koaličního kabinetu přizve menší levicové strany. Prezident Turk vyzval k co nejrychlejšímu sestavení většinové vlády, aby bylo možné bezodkladně nasadit účinné nástroje do boje se vzrůstajícími hospodářskými problémy země. Ve volbách 4. prosince se na druhém místě za Pozitivním Slovinskem umístila původně favorizovaná středopravá Slovinská demokratická strana (SDS) bývalého premiéra Janeze Janši, která má nyní ve sněmovně 26 poslanců. Janša po oznámení volebních výsledků ohlásil odchod do opozice a předpověděl, že vzhledem k těsnému volebnímu výsledku se příští vláda neudrží po celý čtyřletý mandát. Jakoukoli možnost vládní spolupráce s Jankovičem odmítl. Slovinsko, kde žijí asi dva miliony obyvatel, bylo ještě před nedávnem nejrychleji rostoucím členem eurozóny. Exportní ekonomiku ale tvrdě zasáhla světová krize a HDP se v roce 2009 propadlo o osm procent. Těsně před koncem loňského roku ratingová agentura Moody's Investors Service snížila hlavní devizový rating Slovinska o jeden stupeň na známku A1.~for~pol
Dopravní podnik vymění osvětlení, zaplatí za to 250 milionů korun Praha 3. ledna (ČTK) - Dopravní podnik shání firmu, která mu vymění osvětlení v nadzemních budovách. Klasické žárovky a zářivky má nahradit moderní LED technologie. Tříletá rámcová smlouva může dopravní podnik stát až 250 milionů korun bez DPH. ČTK to zjistila z informačního systému o veřejných zakázkách. Dopravní podnik tak chce ušetřit. "Jedná se o akci obměny stávajících světelných zdrojů v nadzemních areálech dopravního podniku za LED technologii. Od této výměny si slibujeme úsporu ve snížení spotřeby elektřiny," sdělila ČTK Aneta Řehková z tiskového oddělení dopravního podniku. Zakázku podle ní vypsali již na konci října. V pondělí dopravní podnik prodloužil termín, dokdy se mohou firmy do tendru přihlásit. Nabídky mohou podávat do 20. ledna, obálky se budou otevírat o týden později. Dopravní podnik poté bude s vítěznou firmou uzavírat prováděcí smlouvy. DPP je největší městskou firmou, ročně dostává z rozpočtu hlavního města více než deset miliard korun. Podle rozpočtu dostane v příštím roce na provoz o 617 milionů korun méně.~dpr~ene~prg~efm
Do rodinné hrobky bude dnes zřejmě uložena urna Václava Havla Praha 4. ledna (ČTK) - Do hrobky rodiny Havlovy na Vinohradském hřbitově v Praze bude dnes zřejmě uložena urna s ostatky prezidenta Václava Havla. Kameník začal v úterý na náhrobek tesat Havlovo jméno. To, že právě dnes je pravděpodobné uložení urny do hrobky, vyplývá z informací ČTK. Rodina prezidenta datum nesdělila. Dnešní den rovněž uplynulo 15 let od Havlovy svatby s jeho druhou ženou Dagmar. Hrobka Havlovy rodiny se nachází v boční stěně kaple svatého Václava na pražských Vinohradských hřbitovech. Havlovy ostatky budou uloženy do hrobky, do níž byli v minulosti pohřbeni členové jeho rodiny a také jeho první manželka Olga. Právě po její smrti v roce 1996 Havel požádal architekta Zdeňka Hölzela a sochaře Olbrama Zoubka, aby hrobku přestavěli. Havel si přál mít na náhrobku pouze jméno, bez jakýchkoli titulů nebo funkcí. Bývalý prezident zemřel 18. prosince na své chalupě v Hrádečku na Trutnovsku, kde v posledních měsících kvůli potížím se zdravím převážně pobýval.~for~pol~pod
Fotbalisté Žižkova v zimní přestávce přestavují kádr Praha 3. ledna (ČTK) - Razantní přestavbou projde v zimní přestávce kádr žižkovských fotbalistů, kteří po podzimu s pouhými sedmi získanými body uzavírají prvoligovou tabulku. Změny se dotýkají všech řad v sestavě, nejvýraznější jsou přitom na brankářském postu. Gólmanská opora Tomáš Vaclík odešel do Sparty a nahradit by ho měl Jan Hanuš ze Slavie. "Výsledky, kterých mužstvo dosáhlo na podzim, jasně ukázaly, že kádr se musí výrazně doplnit. To bude otázka nejbližších dnů," uvedl pro klubový web sportovní ředitel Žižkova Jiří Rýva. Zatím Viktoria na dnešním prvním tréninku na Xaverově přivítala obránce Michala Kropíka, který strávil podzim na Ukrajině a pak si vyzkoušel exotické angažmá v Indonésii. Z Kladna přichází Lukáš Hajník a ze Slavie Luboš Tusjak s Petrem Marešem. Nováčky jsou i Vladimír Bálek z Bohemians 1905 a Jakub Hejret a několik hráčů bude kouč Roman Nádvorník v dalších dnech testovat. Kromě Vaclíka ve Viktorii končí i řada hráčů, kteří na Žižkově hostovali. Do mateřských klubů se vracejí Zdeněk Folprecht, Pavel Kadeřábek, Tomáš Peciar, Petr Mach, Igor Súkenník, Jan Bořil, David Kalivoda, Zbyněk Musiol, Peter Ďurica a Ilja Nestorovski. Do Slavie odešel na hostování nejlepší střelec týmu Jiří Böhm a do Bohemians 1905 Lukáš Bodeček.~spo
Soud odmítl insolvenční návrh na OKZ Holding Praha 4. ledna (ČTK) - Městský soud v Praze odmítl insolvenční návrh, který na sebe podala společnost OKZ Holding, jež se specializuje na výstavbu velkokapacitních ocelových zásobníků ropy a ocelových konstrukcí. Podle soudu neobsahoval návrh všechny formální záležitosti. ČTK to zjistila v insolvenčním rejstříku. OKZ Holding na sebe podala insolvenční návrh s tím, že je společnost předlužená a v platební neschopnosti. Firma uvedla, že má 971 věřitelů, jejichž splatné a neuhrazené závazky dosahují 1,2 miliardy korun. Soud však namítl, že v návrhu chybí konkrétní důkazy o tom, že je OKZ Holding skutečně v insolvenci. Z materiálů, které OKZ Holding poskytla, soud nemůže vycházet při rozhodnutí o úpadku firmy. OKZ Holding staví zásobníky na skladování ropy a ropných produktů. V oboru výstavby skořepinových ocelových konstrukcí patří k největším dodavatelům na českém a pobaltském trhu. Klienty má mezi společnostmi především z oblasti petrolejářského a chemického průmyslu.~str~ene~sur~zak~efm
Avízo, 5.1.: TK strany Národní socialisté – levice 21. století... Praha - 14:00 TK strany Národní socialisté - levice 21. století (NS-LEV 21) za účasti předsedy strany Jiřího Paroubka a odborného mluvčího pro oblast ekonomiky Filipa Drapáka. Tématem bude státní rozpočet na rok 2012, výsledky hospodaření vlády P. Nečase a stanovisko k problematice čerpání peněz z evropských fondů. Místo: sídlo strany, tisková místnost, 1. poschodí, Radlická 58, Praha 5 Pramen: tiskový mluvčí NS-LEV 21 Tomáš Sazima, e-mail: tomas.sazima@nslev21.~den~pol~pod
Kurzy eura-17:00; závěr, 4.~bur~bup
Kurzy východoevropských měn k dolaru a euru, 4.~bur~bup
Praha vybírá nové ředitele magistrátních odborů Praha 4. ledna (ČTK) - Praha začala vybírat nové ředitele magistrátních odborů. Nový šéf odboru informatiky by mohl být znám už tento týden, ředitele odboru městského investora vybere město zřejmě příští týden. ČTK to řekli radní hlavního města. Minulí ředitelé rezignovali na začátku prosince po nástupu nové koalice ODS a TOP 09. Do výběrového řízení na ředitele odboru informatiky, který má na starosti mimo jiné kritizovaný projekt opencard, se podle radní Evy Vorlíčkové (TOP 09) přihlásilo 26 zájemců. Osm z nich postoupilo do užšího řízení, magistrát je pak pozval tento týden k osobnímu pohovoru. Podle Vorlíčkové jsou mezi nimi především lidé se zkušenostmi ze státní správy. Vítěze chce magistrát vybrat do konce týdne. Minulý ředitel Martin Vimr odešel na začátku prosince, ve funkci působil od jara. Předtím pro Prahu pracoval externě. Řídil projekty Proxio, které se zabývají sjednocením registrů, evidencí a agend hlavního města. O post šéfa odboru městského investora usilovalo podle primátorského náměstka Pavla Richtera (TOP 09) 22 zájemců. "Část z nich bude příští týden pozvána k pohovoru," uvedl Richter. Z nich magistrátní komise vybere vítěze. Vítěz nahradí bývalého ředitele Jiřího Zlatohlávka, který odešel kvůli změnám na pražské radnici. Při odchodu uvedl, že necítil důvěru politické reprezentace. Zlatohlávka už dříve kritizovala radní pro oblast majetku Aleksandra Udženija (ODS). Na chyby na odboru ukázal také nedávný audit. Odbor má přitom na starosti významné městské investice za miliardy korun, například stavbu tunelového komplexu Blanka. Nového ředitele by měl v příštích týdnech získat také nový odbor zdravotnictví, sociální péče a prevence, který vznikl sloučením dvou odborů. Zájemci o post se mohou hlásit ještě během dneška.~pol~pod~prg
Útoky proti šíitům v Iráku: na 70 mrtvých v Bagdádu a Násiríji   ~pol
Mezibankovní sazby LIBOR Londýn 4.~bur~bup
Kubice zahájil s policejním prezidentem Lessym kázeňské řízení Praha 3. ledna (ČTK) - Ministr vnitra Jan Kubice zahájil kázeňské řízení s policejním prezidentem Petrem Lessym. Učinil tak kvůli Lessyho dřívějším výrokům zejména na adresu náměstka zlínské krajské policejní správy Jaroslava Vaňka v souvislosti s kauzou takzvaného Toflova gangu, řekl dnes ČTK mluvčí ministerstva Pavel Novák. Případem se zabývala policejní inspekce a podle mluvčího poukázala na možná pochybení policejního prezidenta. Inspekce se případem zabývala na základě trestního oznámení, které na Lessyho loni v září podali šéf zlínské policie Bedřich Koutný s Vaňkem. Podle deníku Právo se jim nelíbil především Lessyho výrok o tom, že jeden z obviněných údajných členů brněnského policejního gangu Rudolf Setvák zametal v minulosti jako pracovník inspekce oznámení na tehdejšího ředitele brněnské policie Vaňka. Inspekce počátkem prosince rozhodla, že se Lessy nedopustil trestného činu, předala však případ Kubicemu ke kázeňskému projednání. "Poradní komise, kterou ministr vnitra k tomuto účelu zřídil, po prostudování podkladů doporučila ministrovi vnitra zahájit kázeňské řízení," uvedl Novák. Ministr její doporučení akceptoval a dnes řízení započal. Uvědomil prý o tom i Lessyho, který má nyní 15 dní na vyjádření. Právě spor s Vaňkem a Koutným označil dříve Kubice za jednu z příčin, pro které koncem loňského listopadu vyzval Lessyho k rezignaci. Hlavním důvodem byl pak podle něho přístup policejního prezidenta k plánovaným systémovým a personálním změnám u policie. Lessy nakonec ve funkci zůstal, vyhověl Kubiceho požadavkům na změny v uspořádání policejního prezidia.~zak~for~pol~pod
Avízo, 6.1.: Zahájení šestého ročníku fotografické výstavy... U. Hradiště - 17:00 Zahájení šestého ročníku fotografické výstavy Ohlédnutí 2011. Potrvá do 31. ledna. Více informací na: http://ohlednuti.uh.cz. Místo: kino Hvězda Pramen: Jaromír Orel, Městská kina Uherské Hradiště, tel.~den~kul
Nigerijské odbory hrozí kvůli zdražení paliv stávkami Abuja 4. ledna (ČTK) - Nigerijské odbory dnes pohrozily celonárodní stávkou a masovými demonstracemi na protest proti zrušení vládních subvencí, které snižovaly maloobchodní ceny paliv. Pokud vláda subvence neobnoví, zasáhne stávka příští týden ropný průmysl a další klíčové sektory ekonomiky, prohlásila dnes koalice předních nigerijských odborových svazů. "Jestliže to vláda neudělá, povede to k časově neohraničeným stávkám, masovým shromážděním a pouličním protestům, které se v zemi rozšíří od pondělí 9. ledna ," uvedly odbory. Uzavřeny budou podle nich všechna centra těžby ropy, letiště a přístavy, benzinové pumpy, trhy a banky. Nigerijská vláda oznámila v neděli okamžité zrušení subvencí k maloobchodním cenám ropných paliv. To zvýšilo cenu benzinu z dosavadních 45 centů za litr, tedy asi devíti korun, na více než dvojnásobek a vyvolalo vlnu protestů ve velkých městech. Levná paliva jsou jednou z mála výhod, které vláda obyvatelstvu poskytuje z výnosů ropného bohatství země. Také minulé pokusy ukončit jejich dotování narazily na silný odpor a celostátní stávky. V čele země je nyní respektovaný ekonomický tým, který slíbil, že tentokrát by se odstranění dotací mělo podařit. Vláda chce zrušením subvencí ušetřit zhruba osm miliard dolarů (asi 160,4 miliardy Kč), které chce investovat do ekonomky, zejména do zanedbané infrastruktury. Nigérie je největší africký producent ropy. Téměř veškerou její spotřebu ropných produktů ale uspokojují dovozy, protože místní rafinerie kvůli rozkrádání, nekompetentnímu řízení a častým výbuchům násilí v ropných oblastech nefungují.~che~odb
Politici i umělci oceňují Škvoreckého jako literáta i vydavatele Praha 3. ledna (ČTK) - Zástupci spisovatelské obce i politici oceňují Josefa Škvoreckého, který dnes zemřel v Torontu, za jeho přínos literární i za exilovou vydavatelskou činnost. Jeho kanadské nakladatelství 68 Publishers vyzdvihla předseda vlády Petr Nečas, ministryně kultury Alena Hanáková i písničkář, spisovatel a předseda Českého centra PEN klubu Jiří Dědeček. "S hlubokou lítostí jsem přijal zprávu o úmrtí spisovatele Josefa Škvoreckého. Velice si vážím jeho přínosu pro českou literaturu a jeho významu pro šíření myšlenek, které symbolizovalo významné exilové nakladatelství 68 Publishers," uvedl v tiskové zprávě premiér Nečas. Podotkl, že se Škvoreckým odchází po Arnoštu Lustigovi, Jiřím Grušovi, Ivanu Jirousovi a Václavu Havlovi během jednoho roku další výrazná osobnost české literatury. Ministryně kultury Hanáková vyjádřila lítost nad úmrtím spisovatele, jehož díla měla ráda. "Jsem přesvědčena, že český národ ztrácí jednoho z nejlepších spisovatelů, který dokázal ve svém díle vystihnout povahu obyčejných lidí, především v době totality," řekla ČTK Hanáková. Zdůraznila, že Škvorecký byl vynikající publicista a výborný překladatel. Díky jeho kanadskému nakladatelství 68 Publishers, které vydávalo exilovou literaturu, byla šance, že se mezi čtenáře dostala díla, která by k nim jinak nenašla cestu. Dědeček řekl ČTK, že je z úmrtí Škvoreckého "strašně smutný", ale na druhou stranu kvitoval, že spisovatel zemřel ve věku, jehož se "někteří z nás neodvažují dožít". "Zůstává za ním jeho neuvěřitelné dílo spisovatelské i vydavatelské a myslím, že starost, jakou věnoval české literatuře v tuzemsku i v exilu, ocení až příští generace," uvedl Dědeček. Dodal, že Škvoreckého život byl krásný a stesk je mírněn tím, jak vysokého věku se Škvorecký dožil a jaké dílo po něm zůstalo. "Mám k němu speciální osobní vazbu, protože mi vydal knížku Reprezentant lůzy, a vzpomínám, jak jsem mu hrál v Náchodě, když do České republiky přijel oslavit své narozeniny," dodal. Škvorecký zemřel ve věku 87 let.~kul
Schalke přišlo na šest zápasů o Jonese kvůli šlápnutí na soupeře Berlín 5. ledna (ČTK) - Schalke přišlo na šest bundesligových zápasů o záložníka Jermaina Jonese. Disciplinární komise německého svazu třicetiletého fotbalistu potrestala zákazem startu do začátku března za to, že v pohárovém utkání šlápl Marku Reusovi z Mönchengladbachu na zraněnou nohu. K incidentu došlo 21. prosince v osmifinálovém duelu Německého poháru, který obhájci prvenství ze Schalke a budoucí soupeři Plzně v Evropské lize prohráli 1:3. Jones v přerušené hře nejspíš úmyslně šlápl autorovi dvou gólů Reusovi na levou nohu, na níž nosí německý fotbalista speciální kopačku kvůli zlomenému prstu. Rozhodčí incident nezaznamenal, začala se jím však zabývat disciplinární komise. Jones nakonec zápas nedohrál, protože byl v nastaveném čase vyloučen za jiné nesportovní chování.~spo
Cena ropy Brent stoupla na sedmitýdenní maximum kvůli Íránu Londýn 4. ledna (ČTK) - Cena severomořské ropy Brent se dnes vyšplhala na sedmitýdenní maximum kvůli obavám z narušení dodávek suroviny z Íránu a příznivým ekonomickým údajům z Německa, Spojených států a Číny. Kolem 17:15 SEČ ropa Brent zdražila o 92 centů na 113,05 dolaru za barel. Během dne se dostala až na 113,97 dolaru, tedy na nejvyšší úroveň od 14. listopadu. Cena americké lehké ropy WTI však nepatrně klesla na 102,86 dolaru poté, co v úterý uzavřela nejvýše od 10. května, napsala agentura Reuters. Ropa Brent dnes prudce posílila po zprávě z diplomatických kruhů o tom, že vlády členských zemí Evropské unie dosáhly předběžné dohody o embargu na íránskou ropu, ačkoli se ještě nerozhodly, kdy bude toto embargo zavedeno. Později však ropa Brent velkou část zisků smazala. Analytik Olivier Jakob ze společnosti Petromatrix upozornil, že vysoké ceny ropy by mohly posílit tlak na pokles poptávky po této surovině, a to zejména v Evropě. "Ceny ropy na této úrovni poškodí ekonomiku. Evropská poptávka po ropě bude za této cenové úrovně katastrofální," uvedl. Ropa se loni zařadila mezi komodity s nejvýraznějším růstem. Cena ropy Brent se zvýšila o 13 procent, ropa WTI zdražila o více než o osm procent. Poptávku po ropě loni podpořily nepokoje v Severní Africe a na Blízkém východě, které narušily dodávky.~bur~ene~sur~buk~che
Fotbalový Víkend šampionů byl kvůli obavám o bezpečnost zrušen Bratislava 4. ledna (ČTK) - Fotbalový halový turnaj Fortuna Víkend šampionů se v neděli v Bratislavě neuskuteční. Kvůli strachu z řádění fanoušků a obavám o bezpečnost ho na žádost policie nepovolil starosta bratislavské čtvrti Nové Mesto Rudolf Kusý. Tradičního halového klání, které se po pěti ročnících v Praze poprvé přesunulo na Slovensko na zimní stadion Ondreje Nepely, se měly zúčastnit tři české kluby Sparta, Slavia a Bohemians 1905. Organizátor turnaje, společnost UFA Sports Slovakia, podle policie podcenil bezpečnostní rizika a přes četná upozornění nesplnil zákonné podmínky pro zabezpečení turnaje. Údajně by tak hrozilo, že bude narušen veřejný pořádek a že budou ohroženy životy a zdraví účastníků i obyvatel slovenské metropole. "Mojí absolutní prioritou je ochrana zdraví a majetku lidí. I na základě osobních zkušeností se zabezpečením zápasů hokejového šampionátu jsem přesvědčený, že organizátoři fotbalového turnaje podcenili či ignorovali připomínky, které jim byly dané na zabezpečení hladkého průběhu soutěže," uvedl dnes v tiskové zprávě městské části Bratislava-Nové Mesto její starosta Kusý. Bratislavský policejní šéf Csaba Faragó upozornil, že pořadatel nenavýšil počet členů pořadatelské služby a pracovníků soukromé bezpečnostní agentury. Navíc prý porušil zákon, když zpřístupnil v hale místa k stání, i když to předpisy při soutěžích s kapacitou nad pět tisíc diváků zakazují. Pořadatelé očekávali návštěvu až 10.000 lidí. Největší obavy panovaly z fanoušků Spartaku Trnava a z jejich možných střetů s příznivci Slovanu Bratislava. Dorazit mělo z Trnavy asi 200 rizikových chuligánů. "Tito fanoušci se často prezentují extremistickými symboly, jejich chování proti bezpečnostních složkám je agresivní a směřuje k páchání trestné činnosti," uvedl Faragó. Vedle Slovanu Bratislava a Trnavy, kterou vede český trenér Pavel Hoftych se měla turnaje zúčastnit i Žilina.~spo
Monsanto rychle expanduje, čtvrtletní tržby vzrostly o třetinu St. Louis (USA) 5. ledna (ČTK) - Americká biotechnologická společnost Monsanto v prvním čtvrtletí svého fiskálního roku zvýšila tržby o nezvykle vysokých 33 procent na 2,44 miliardy dolarů (asi 49,3 miliardy Kč). Za mimořádně silným růstem v jinak zpravidla nejslabším čtvrtletí roku stojí hlavně expanze v latinskoamerických zemích. Monsanto je největším světovým producentem geneticky modifikovaných osiv. Čistý zisk za čtvrtletí, které skončilo v listopadu, stoupl na 126 milionů dolarů (asi 2,5 miliardy Kč). To je proti stejnému období předchozího roku nárůst na čtrnáctinásobek, respektive o 1300 procent. Zisk na akcii vzrostl na 23 z předchozích dvou centů. Analytici na Wall Street v průměru počítali se ziskem 16 centů na akcii a tržbami 2,05 miliardy USD. Management rovněž informoval o 14 oblastech, v nichž firma učinila významný pokrok ve výzkumu a vývoji nových platforem. Týká se to kukuřice, sóje, bavlny, pšenice a řepky. Akcie Monsanta na nečekaně silný růst zisku a tržeb reagovaly zpevněním asi o šest procent na téměř 77 dolarů. Dostaly se tak těsně pod roční maximum. Zbytek trhu přitom oslaboval, Dow Jonesův index přechodně ztrácel více než 100 bodů, než ztráty omezil.~che~zem~efm
Žena již podruhé poničila budovu policistů v Jeseníku Jeseník 5. ledna (ČTK) - Už podruhé se rozhodla poničit budovu jesenické policie dvacetiletá dívka. Před několika dny popsala fasádu vulgárními nápisy, ve středu na budovu házela kamenem. Policisté ji zadrželi na místě. Důvodem svérázné msty, která je namířena proti tamním policistům, je to, že obvinili nedávno jejího přítele. ČTK to dnes řekla jesenická policejní mluvčí Tereza Neubauerová. Dívka se podle policie přikradla s kamenem v ruce v noci. "Z dálky se začala trefovat do úřední desky. Hned jak si jí policisté všimli, dala se dvacetiletá dívka na útěk. Policisté ji doběhli po pár set metrech a zajistili ji," uvedla mluvčí. Dívka poškodila lak úřední desky na dvou místech, škoda není vyčíslena. Mladá žena poničila fasádu policejní budovy už mezi svátky na sklonku loňského roku. Fixem na zdi i na služební auta napsala vulgární nápisy směřované proti tamní kriminální policii. I tehdy ji policisté okamžitě dopadli. Z čeho je její přítel obviněn, zatím policisté nechtějí sdělit. Skončil však ve vazbě.~zak
Aktivita v americkém sektoru služeb zrychlila růst New York 5. ledna (ČTK) - Aktivita v rozsáhlém americkém sektoru služeb v prosinci mírně zrychlila růst, a potvrdila tak trend pozvolného zlepšování stavu americké ekonomiky. Ukázal to index Institutu řízení dodávek (ISM), jehož hodnota se zvýšila na 52,6 bodu. Růst sice zaostal za odhady analytiků, i tak je to však lepší výsledek než v listopadu, kdy byl index na 52 bodech. Pokud je index nad hranicí 50 bodů, signalizuje růst aktivity. Pokud by klesnul pod 50 body, byl by to útlum. Analytici v anketě agentury Reuters v průměru očekávali, že index vzroste na 53 bodů. Hlavní analytik společnosti Commonwealth Foreign Exchange Omer Esiner za povzbudivé považuje i to, že se v tomto sektoru zvyšuje zaměstnanost. Dílčí index zaměstnanosti vzrostl na 49,4 z předchozích 48,9 bodu, zatím v pásmu růstu tedy není. Služby se na ekonomické aktivitě v USA podílejí asi ze dvou třetin.~mak~slz
Výsledky Rallye Dakar Rallye Dakar - 4. etapa: San Juan - Chilecito (424 km/měřený úsek 326 km): Motocykly: 1. Coma (Šp./KTM) 4:16:43, 2. Després (Fr./KTM) -2:02, 3. Verhoeven (Niz./Sherco) -8:26, ...80. Veselý (ČR/Yamaha) -1:46:00. Průběžné pořadí: 1. Després 11:50:27, 2. Coma -8:10, 3. Rodrigues (Portug./Yamaha) -26:48, ...79. Veselý -4:46:27. Čtyřkolky: 1. Maffei 5:13:30, 2. A. Patronelli -5:33, 3. M. Patronelli (všichni Arg./Yamaha) -7:56. Průběžné pořadí: 1. Maffei 14:48:42, 2. A. Patronelli -2:52, 3. M. Patronelli -6:10. Automobily: 1. Peterhansel, Cottret (Fr./Mini) 3:49:33, 2. Terranova, Grider (Arg., USA/Toyota) -5:19, 3. De Villiers, Von Zitzewitz (JAR, Něm./Toyota) -6:42. Průběžné pořadí: 1. Peterhansel, Cottret 9:43:20, 2. De Villiers, Von Zitzewitz -5:41, 3. Roma, Périn (Šp., Fr./Mini) -6:44.~spo
Vládní výbor dal zelenou vzniku úřadu na kontrolu financí stran Praha 4. ledna (ČTK) - Vládní protikorupční výbor podle předsedkyně Karolíny Peake (VV) chce, aby vznikl samostatný úřad na kontrolu financování stran. Zavedení limitu pro výdaje na volby, který výboru Peake navrhovala, neprošel. Nebude proto součástí věcného záměru zákona o kontrole stranických financí, který do připomínkového řízení připraví ministerstvo vnitra, uvedla po zasedání na tiskové konferenci. Speciální úřad podle Peake zajistí, že zákon nebude "bezzubý", obsahovat bude i sankce. Ministerstvo podle ní navrhuje, aby šéfa úřadu jmenoval na pět let prezident na návrh Senátu. Členové výboru rozebírali i další varianty, dnes se sice přiklonili k Senátu, návrh ale ještě může doznat změn. Jak pro členy vedení úřadu, tak pro inspektory má podle Peake platit jakási konkurenční doložka, že v posledních pěti až deseti letech nebyli politicky exponovanou osobou. Kabinet by měl zákon projednat do konce května, fungovat má od 1. ledna 2013. "Měl by být rozhodně účinný v době příštích parlamentních voleb," uvedla. "Budeme maximálně loajální," uvedla Peake na dotaz, jak se budou k návrhu zákona bez limitů na předvolební kampaně, které prosazují, stavět Věci veřejné. Podle Peake má případný strop na kampaně usnadnit vstup do politiky menším stranám.~for~pol~pod~zak
Od ledna se smí porážet přímo na farmách mladý skot a jeleni Praha 5. ledna (ČTK) - Chovatelé skotu mohou od začátku roku pro vlastní spotřebu porážet zvířata mladší dvou let na svých farmách. Totéž mohou po nahlášení plánované porážky veterinářům chovatelé jelenů či daňků. Umožňuje jim to novela veterinárního zákona. Díky novele mají farmáři finančně uspořit a má se jim snížit administrativní zátěž. Senátoři chtěli možnost domácích porážek ze zákona vypustit, poslanci je ale přehlasovali. Senátoři argumentovali hlavně hygienickými riziky. Proti zákonu brojili také provozovatelé jatek. Maso z těchto porážek podle nich nebude sloužit jen pro vlastní spotřebu rodin farmářů, ale ti je prý budou dále načerno prodávat. Chovatelé jejich kritiku označili za lobbistickou propagandou velkých zpracovatelských podniků, kterým hrozí finanční ztráta za placené porážky na jatkách. Chovatel musí podle nové podoby zákona nahlásit každou domácí porážku skotu a jelenovité zvěře sedm dní předem krajské veterinární správě. Musí splnit také další veterinární předpisy. "To znamená, že musí dbát zásad welfare, zvíře určené k porážce nesmí být týráno, proto je dobré se v tomto ohledu spolehnout na odborníka, nejlépe řezníka," upozornil dnes mluvčí Státní veterinární správy Josef Duben. Dlouhodobou tradici má v Česku především klasická zabíjačka prasat. Pro svou potřebu mohou lidé doma porážet také králíky, nutrie, ovce, kozy, slepice a jinou drůbež. Domácí porážky nejsou naopak povoleny u skotu staršího dvou let a koní. Tato zvířata musí porazit odborníci na jatkách, chovatel si následně může vzít maso pro svou potřebu domů. Ředitel Státní veterinární správy Milan Malena loni připustil, že už před legislativních změnou se maso z černých porážek dostávalo na trh. Pokud však jde o prodej masa na trzích a v tržnicích, kde ho kontroluje SVS, jsou podle něj inspektoři schopni ve svých databázích dohledat a zkontrolovat původ masa, z jakého je zvířete i od kterého chovatele pochází.~zem~zdr~zak
Zájem uživatelů internetu o zpravodajské weby loni spíš stagnoval Praha 4. ledna (ČTK) - Zatímco zájem uživatelů internetu o sledování zpravodajství přes mobilní telefon a v televizi loni vzrostl, jejich návštěvy zpravodajských webů spíše stagnovaly. Nejvíce lidí sledovalo zpravodajství na internetových stránkách Novinky.cz a iDnes.cz. Vyplývá to z průzkumu, který koncem loňska provedla společnost Mediaresearch u více než tisícovky uživatelů webu starších 15 let. Stejně jako v minulých letech jsou pro internetovou populaci nejvýznamnějšími zdroji zpravodajství televizní vysílání a zpravodajské weby. Zhruba tři čtvrtiny uživatelů internetu sledují internetové a televizní zpravodajství alespoň jednou denně. Třetí nejsledovanější je zpravodajství v rádiu, alespoň jednou denně si je vyslechne polovina účastníků průzkumu. Průzkum také ukázal, že stoupá počet uživatelů internetu, kteří vyhledávají zprávy prostřednictvím mobilu. Je jich už 16 procent. Nejvíce respondentů sleduje zpravodajství na internetových stránkách Novinky.cz (52 procent alespoň denně, 80 procent alespoň týdně) a iDnes.cz (46 procent alespoň denně, 74 procent alespoň týdně). Internetové servery Tn.cz, ČT24.cz a iHNed.cz shodně sleduje alespoň denně desetina účastníků průzkumu, alespoň jednou za týden 27 procent.~med~pit
Farfán prý chce za prodloužení smlouvy se Schalke 14 milionů Gelsenkirchen (Německo) 3. ledna (ČTK) - Fotbalisté Schalke, kteří se v únoru v play off Evropské ligy utkají s Viktorií Plzeň, začali přípravu na jarní část sezony bez Jeffersona Farfána. Peruánský útočník podle německých médií požaduje za prodloužení v létě končící smlouvy 14 milionů eur (asi 360 milionů korun), což klub odmítá. Vedení Schalke minulý týden neuspělo s nabídkou nového vylepšeného kontraktu a na Farfánovy přehnané požadavky odmítlo přistoupit. "Nejsme blázni. Jeho přístup nás velmi zklamal," citovala agentura DPA šéfa dozorčí rady třetího týmu bundesligové tabulky Clemense Tönniese. "Dali jsme mu dobrou nabídku a víc od nás nedostane," dodal. Sedmadvacetiletý Farfán je z postoje vedení klubu zklamán. "Ukazuje to, jak velký mají zájem se mnou nadále spolupracovat," uvedl bývalý útočník Eindhovenu, který za Schalke hraje od roku 2008 a v jeho dresu ve 102 bundesligových zápasech nastřílel 22 branek. Trenér Huub Stevens navzdory neshodám doufá, že se Farfán s klubem na nové smlouvě dohodne. "Doufám, že dostane rozum a domluvíme se," prohlásil. "Stále jsme připraveni jednat," řekl generální manažer Schalke Horst Heldt.~spo
Česká měna dnes oslabila nad 20 korun za dolar Praha 4. ledna (ČTK) - Česká měna dnes prolomila úroveň 20 korun za dolar a je proti americké měně nejslabší od července 2010. Krátce se této hranice dotkla již v závěru loňského roku, kdy ale během téhož dne opět posílila a vrátila se pod 20 Kč/USD. Dnes kolem 17:00 koruna proti úterý ztratila 34 haléřů na 20,06 Kč/USD. Vůči euru si pohoršila o 15 haléřů na 25,89 Kč/EUR, vyplývá z údajů serveru Patria Online. Podle Tomáše Vlka z Patria Finance oslaboval celý region, který ovlivnil negativní vývoj na hlavních trzích spolu s maďarskými problémy. Polský zlotý oslaboval přibližně o půl procenta, maďarský forint o 0,8 procenta, doplnil Jiří Škop z Komerční banky. Maďarský forint se dnes vůči euru propadl na nové historické minimum 319,88 HUF/EUR. Důvodem jsou podle Vlka nadále obavy z dalšího směřování země poté, co nové zákony zavřely cestu k dohodě s Mezinárodním měnovým fondem a EU o možném úvěru. "Podporu by zřejmě dokázala přinést změna politiky, tedy snaha o rychlou obnovu jednání s MMF a revize zákona o centrální bance. Náznaky možného kompromisu sice z vlády zazněly, ale forint ztrácí dál," uvedl Vlk. Oslabuje i euro vůči dolaru, v 17:00 se obchodovalo na na 1,2910 USD/EUR. Podle Vladimíra Pikory z Next Finance se investoři eura zbavují, oslabuje jak k dolaru, tak k britské libře, k níž dosáhlo nejslabší hodnoty za poslední rok, uvedl Pikora. Další osud eura bude podle něj ovlivněn blížící se schůzkou skutečných vládců Evropy - Angely Merkelové a Nicolase Sarkozyho. Německá kancléřka a francouzský prezident by se měli sejít příští pondělí. "Z USA přišla horší statistika průmyslových objednávek, která jak akciím, tak euru odpoledne trochu přitížila," dodal Vlk.~bur~bup
Praha 4 šetří, snížila počet úředníků Praha 5. ledna (ČTK) - Praha 4 dostane letos do hlavního města méně peněz, snížila proto od ledna počet zaměstnanců a zrušila čtyři oddělení. Novinářům to dnes řekl starosta Prahy 4 Pavel Horálek (ODS). Před rokem měl úřad čtvrté městské části 365 pracovních míst, od letošního ledna jich je o 30 méně. Kvůli změně systému rozdělování dotací dostanou letos některé centrální městské části méně peněz od hlavního města. Praha 4 podle dřívějších informací přijde o 21 milionů korun. Zástupci radnice už dříve uvedli, že chtějí šetřit především v provozních výdajích tak, aby nemuseli omezovat investiční projekty. "Omezené dotace nás samozřejmě limitují v mnoha věcech. Snižování počtu zaměstnanců úřadu jsme ale slibovali už před volbami. Již víme, že tento krok práci a výkonnosti úřadu spíše prospěje, jednotlivá oddělení po snížení počtu úředníků mohou přesněji a cílevědoměji delegovat odpovědnost," uvedl Horálek. Podle Horálka si radnice nechala už před lety zpracovat personální audit, jeho doporučení postupně uplatňuje. Některé činnosti už dříve převedla na soukromé dodavatele, pravidelně také vyhodnocuje vytíženost jednotlivých odborů a úředníků. Některá úřednická místa ale také posiluje, v minulosti navýšila například počet informačních center a jejich zaměstnanců. Počet úředníků od ledna snížila také Praha 5. Změny byly součástí velké reorganizace úřadu.~pol~pod~prg
Vývoj burzovních indexů Praha 4.~bur
Západoevropské akcie zrychlují růst, jsou nejvýše od srpna Londýn 3. ledna (ČTK) - Akcie na hlavních burzách v západní Evropě dnes pokračovaly v růstu, který postupně nabíral na síle. Jejich hlavní index tak vystoupil nejvýše za posledních pět měsíců a je blízko hodnot, z nichž loni v létě začal prudce klesat. K citelnému zlepšení nálady na burzách hodně přispěla statistika z Evropy i z USA. Panevropský index FTSEurofirst 300 podle předběžných údajů přidal zhruba 1,6 procenta a uzavřel na hodnotě 1027,67 bodu. Tak vysoko byl naposledy začátkem loňského srpna. Zájem byl o akcie většiny firem. Investory hned ráno povzbudila zpráva, že aktivita v čínském průmyslu se v prosinci vrátila k růstu. Zmírnily se tak obavy, že druhá největší ekonomika světa prudce zpomaluje, což by téměř jistě mělo negativní dopady na ekonomiky Evropské unie i Spojených států. Příznivá data odpoledne přišla i z USA, kde se aktivita v průmyslu také zlepšila víc, než se očekávalo. Díky těmto zprávám si investoři přestali i všímat dluhové krizi v eurozóně. "Data z USA budou i nadále ukazovat na určité oživení," poznamenal David Coombs z investiční společnosti Rathbone Brothers. "Je to pořád stejné," dodal s odkazem na výkonnost akciových trhů během loňského roku. Zatímco v USA část akcií zpevnila, Evropa výrazně ztrácela. Americké trhy jsou podle něj atraktivnější než ty evropské i teď. Index těžebních společností Stoxx Europe 600 Basic Resources dnes přidal 5,4 procenta, částečně díky silnému růstu cen mědi.~bur~eur
Francouzský jezdec nalezený v dunách na Dakaru bojuje o život San Rafael (Argentina) 3. ledna (ČTK) - Po nehodě ve druhé etapě Rallye Dakar bojuje o život francouzský motocyklista Sébastien Coué. Čtyřiatřicetiletý jezdec byl nalezen v bezvědomí v písečných dunách na trati z ze Santa Rosy do San Rafaela a v kritickém stavu byl převezen do nemocnice. Zraněný Coué byl vystaven teplotám přes 40 stupňů Celsia, a když ho našli, mělo jeho tělo podle organizátorů podobnou teplotu. Jak dlouho na pražícím slunci ležel, není jasné. "Nevíme, jak dlouho tam byl. Nyní je na jednotce intenzivní péče," uvedl ředitel nemocnice v San Rafaelu Armando Dauverne. V úvodní etapě obsadil Coué mezi motocyklisty 135. místo. V pořadí 33. ročník Rallye Dakar si hned v úvodu vyžádal oběti na životech. V první etapě zahynul argentinský motocyklista Jorge Martínez Boero a zemřeli také otec se synem, kteří se v ultralehkém letounu vydali sledovat dění na trati ze vzduchu. Stroj se s nimi zřítil.~spo
V deseti městech začala akce na podporu obětí trestných činů Praha 3. ledna (ČTK) - Billboardovou kampaň na podporu obětí trestných činů v pondělí zahájila Probační a mediační služba ČR. Cílem projektu je informovat veřejnost o možnostech bezplatného poradenství pro oběti trestných činů v deseti českých městech. ČTK o tom dnes informoval koordinátor projektu Martin Jelínek. Na kampani s názvem My se k Vám zády neotočíme se podílí také Asociace občanských poraden. Podle Jelínka chce akce upozornit na dvacet poradenských míst v Praze, Jihlavě, Písku, Uherském Hradišti, Ostravě, Hradci Králové, Mladé Boleslavi, Vsetíně, Opavě a Karviné. "Zde všude budou billboardy vylepeny na frekventovaných veřejných místech tak, aby se informace dostala k co největšímu počtu osob," uvedl Jelínek. Budou obsahovat kontakt na poradenská místa v daném městě, na občanské poradny a také na webové stránky projektu, kde zájemci naleznou důležité informace o projektu a činnosti poraden. Bližší informace jsou na  Probační a mediační služba ČR uspořádala už před šesti lety podobný projekt. Trval dva roky, podpořila jej Evropská unie a speciálně vyškolení poradci za tu dobu pomohli celkem 431 obětem zejména majetkových a násilných trestných činů či dopravních nehod v Berouně, Třebíči a Brně. Poskytli jim například právní porady, informace o trestním řízení, morální podporu nebo zprostředkovávali kontakt s pachatelem.~zak~sop~med
Karlovy Vary při debutu Kýhose ukončily na Slavii sérii nezdarů Praha 3. ledna (ČTK) - Hokejisté Karlových Varů v premiéře pod vedením trenéra Vladimíra Kýhose vyhráli v dohrávce 28. kola extraligy na ledě Slavie 4:2 a opustili poslední místo tabulky. Západočeši uspěli venku po sérii osmi porážek, v O2 aréně předtím podlehli pětkrát za sebou. Slavia je i nadále dvanáctá, bod před Karlovými Vary i poslední Mladou Boleslaví. Souboj dvou celků ze spodních pater tabulky začal lépe pro hosty, v 5. minutě překonal brankáře Kopřivu pohotovou střelou Pech. Zlepšit náladu hrstce karlovarských fanoušků mohli poté tečující Skuhravý nebo Kumstát, ani jeden ale druhý gól nepřidal. Do první slávistické šance se dostal v 9. minutě Sklenář, jenž v pádu Salfického nepřekonal. Nepodařilo se to ani Vondrkovi po dlouhé Kadlecově přihrávce. Vyrovnal až ve 14. minutě po rychlém protiútoku přesně střílející Kůrka. Oba celky poté mohly přidat druhou branku v přesilových hrách, solidně sehraná byla ale jen druhá výhoda Pražanů, ve které měli šance Kalus, Kůrka a Kubiš. Salfický byl však připraven. Jinak se příliš zajímavých momentů na ledě poloprázdné O2 areny neudálo. Ve třetí třetině Slavia i Karlovy Vary přece jen přidaly, Alinč však v dobré střelecké pozici trefil jen boční síť. Mnohem úspěšnější byli hosté. Při signalizované přesilové hře prošla za Kopřivova záda tečovaná Mockova střela od modré. Slavia se poté snažila vyrovnat, ale opět inkasovala. V 54. minutě přiblížil Energii výhře a ukončení série nezdarů na kluzištích soupeřů Košťál. Slavia sice dokázala v poslední minutě při přesilové hře podpořené odvoláním brankáře snížit, při pokračující power play ale potvrdil výhru hostů Kumstát. Pražané si tak připsali dvanáctou porážku v domácím prostředí v sezoně.~spo
Hraniční přechod v Harrachově je opět průjezdný Liberec 5. ledna (ČTK) - Hraniční přechod do Polska v Harrachově na Semilsku, který musela policie v 09:30 uzavřít kvůli sněhu, je od 13:00 pro veškerou dopravu opět průjezdný. Žádné problémy na silnici I/10 na Harrachov už hlášeny nejsou, řekl ČTK hlavní dispečer krajské společnosti Silnice LK Pavel Pospíšil. Situace na silnicích v Libereckém kraji se odpoledne uklidnila, řidiči musí být ale nadále opatrní. Zbytky rozbředlého sněhu totiž zůstávají i na hlavních tazích a večer se v horách čeká další sněžení. "Přes noc má napadnout až 20 centimetrů nového sněhu," dodal Pospíšil. Na pomezí Jizerských hor a Krkonoš napadlo dopoledne až 30 centimetrů těžkého mokrého sněhu, který se uklouzával. V okolí Kořenova na I/10 stály dopoledne kamiony a potíže byly i na dalších místech. Zablokovaná byla i spojnice mezi Libercem a Jabloncem přes Kunratice. Kamiony měly problémy i na silnici 295 ve směru přes Studenec na Vrchlabí. Počasí v Libereckém kraji způsobilo řadu nehod většinou se ale obešly bez vážnějších zranění. K některým haváriím ale vyjížděli i hasiči, zasahovali také u popadaných stromů. Strom přes silnici odstraňovali v Hrabačově a Horní Sytové. Spadlý strom způsobil komplikace i na železnici. Na trati mezi Tanvaldem a Velkými Hamry na Jablonecku zastavil provoz kolem 08:30. Asi za hodinu se trať podařilo zprůjezdnit. Brzy se ale doprava znovu zastavila, protože lokomotivě jedoucí na trati z Kořenova do Tanvaldu na Jablonecku se při jízdě ze strmého kopce nepodařilo zastavit. Vlaková souprava projela asi tři stanice, strojvůdce nakonec vlak ubrzdil pomocí ruční brzdy. Cestující vyvázli bez zranění. ČTK o tom dnes informoval mluvčí Správy železniční dopravní cesty Pavel Halla. Příčina nehody se vyšetřuje, soupravě zřejmě selhaly brzdy. Na trati musel být přerušen provoz, obnovit se jej podařilo kolem 15:00.~met~dpr
Sparta může napravit prohru z Plzně v předehrávce s Třincem Praha 5. ledna (ČTK) - Možnost znovu navýšit náskok v čele extraligy po úterním zaváhání na ledě druhé Plzně budou mít hokejisté Sparty, kteří dnes v předehrávce 36. kola přivítají od 18:10 Třinec. Oceláři sice loňský rok úspěšně uzavřeli výhrou právě nad Západočechy, ale i obhájce titulu má co napravovat, neboť kvůli neoprávněnému startu zadáka Filipa Pavlíka vzápětí o vybojované tři body přišel. Sparta si chce dát pozor především na úvod zápasu, který na ledě Indiánů vůbec nezvládla a v šesté minutě prohrávala už dvougólovým rozdílem. Na marodce jsou Sacha Treille a Jan Hanzlík, Třinec sužuje mnohem rozsáhlejší marodka. Adamský, Varaďa, Seman a Hampl už se vracejí do tréninku, ale hrát zatím nemohou. Čerstvě vypadl pro potíže s třísly i veterán Peterek.~spo
Ministerstvo asi doporučí ženám kontroly a vyjmutí implantátů PIP Praha 5. ledna (ČTK) - Ministerstvo zdravotnictví zřejmě doporučí ženám s prsními implantáty od firmy Poly Implant Prothese (PIP) pravidelné lékařské kontroly a případné odstranění těchto výplní z těla. Po jednání zástupců odborných lékařských společností, klinik, zdravotních pojišťoven a resortu to dnes ČTK řekl mluvčí ministerstva Vlastimil Sršeň. Podle něj ministerstvo konečné stanovisko odborníků zveřejní v pátek. Implantáty PIP, které by mohly praskat a způsobit zdravotní komplikace, má v Česku na 2000 žen. "Ministerstvo zdravotnictví jednání mezi zdravotnickými zařízeními a zdravotními pojišťovnami koordinuje. Chceme, aby v Česku byl použit jednotný postup," uvedl Sršeň.   Na možné praskání implantátů PIP a následné zdravotní komplikace upozornila loni francouzská asociace pro dohled nad léčivy (AFFSAPS). Po jejím oznámení český distributor ve spolupráci se Státním ústavem pro kontrolu léčiv (SÚKL) informoval zdravotnická zařízení v Česku, která přestala tyto implantáty používat. SÚKL podle své mluvčí Veroniky Petlákové dosud v republice "nemá hlášeny žádné nežádoucí příhody". Implantáty PIP se v ČR používaly při zkrášlovacích zákrocích a při rekonstrukčních operacích u pacientek, které přišly kvůli rakovině o prs. Lékaři voperovali asi 3000 těchto silikonových výplní 2000 žen. Rekonstrukci těla po vážné chorobě či úrazu platí zdravotní pojišťovny. Všeobecná zdravotní pojišťovna (VZP) eviduje od roku 2007 do loňského května 210 pacientek s PIP. Kolik by případné opětovné zákroky stály, není zatím jasné. Mluvčí VZP Jiří Rod dnes ČTK řekl, že pojišťovna situaci analyzuje. Výsledky by měla mít za několik dní. Implantáty PIP se vyráběly od roku 2001. Francouzská asociace AFFSAPS zjistila, že se plnily silikonovým gelem, který nesplňoval parametry pro prsní implantáty. Pevnost pouzdra navíc neodpovídá požadavkům, takže se mohou objevovat trhliny a gel se může uvolnit do těla. Hrozí záněty. Podle SÚKL testy neprokázaly u francouzských pacientek přímou souvislost mezi implantáty a rakovinou.~zdr
Avízo, 5.1.: TK ČSSD k podání ústavní stížnosti ohledně... Praha - 14:00 TK ČSSD k podání ústavní stížnosti ohledně vládních takzvaných reformních návrhů a k přímé volbě prezidenta republiky. Zúčastní se předseda strany Bohuslav Sobotka, předseda senátorského klubu ČSSD Petr Vícha a předseda poslaneckého klubu ČSSD Jeroným Tejc. Místo: Lidový dům, místnost č. 202, Hybernská 7, Praha 1 Pramen: tiskový mluvčí ČSSD Martin Ayrer, tel.~den~pol~pod
Chorvat Bevanda byl pověřen sestavením bosenské vlády Sarajevo 5. ledna (ČTK) - Kolektivní vedení Bosny a Hercegoviny dnes v Sarajevě pověřilo ekonoma Vjekoslava Bevandu sestavením budoucí vlády a definitivně tak zřejmě ukončilo krizi, která ovládala politickou scénu tohoto balkánského státu 15 měsíců od parlamentních voleb. Od hlasování v říjnu 2010 nebyly hlavní strany etnicky rozdělené země schopny dohodnout se na budoucím vládním uspořádání. Pětapadesátiletý Bevanda je reprezentantem Chorvatského demokratického společenství, které hájí zájmy bosenských Chorvatů. Od roku 2007 až do loňska řídil ministerstvo financí a byl rovněž místopředsedou bosenské vlády. Základ pro jeho pověření položila prosincová dohoda šestice bosenských politických stran o rozdělení ministerských křesel. Podle mírové dohody, která ukončila bosenskou válku z let 1992 až 1995, je země rozdělena mezi někdejší válečné rivaly, kteří žijí ve dvou autonomních částech - muslimsko-chorvatské Federaci Bosny a Hercegoviny a Republice srbské. Moc tak především sdílí trojice nacionalistických stran. Vláda je také rozdělena podle etnické příslušnosti: čtyři křesla jsou vyhrazena pro Bosňáky (dříve Muslimy), tři pro Srby a tři pro Chorvaty. Bevanda má nyní měsíc na to, aby sestavil nový kabinet. Jeho hlavním úkolem by podle shodného názoru všech tří hlavních bosenských etnických komunit měla být příprava země na integraci s Evropskou unií.~for~pol
Na Jablonecku selhaly vlaku brzdy, projel třemi stanicemi Kořenov (Jablonecko) 5. ledna (ČTK) - Lokomotivě jedoucí na trati z Kořenova do Tanvaldu na Jablonecku se dnes dopoledne při jízdě ze strmého kopce nepodařilo zastavit. Vlaková souprava projela asi tři stanice, strojvůdce nakonec vlak ubrzdil pomocí ruční brzdy. Cestující vyvázli bez zranění. ČTK o tom dnes informoval mluvčí Správy železniční dopravní cesty Pavel Halla. Příčina nehody se vyšetřuje, soupravě zřejmě selhaly brzdy. "Souprava se kolem 9:15 rozjela z kopce, který je v těch místech poměrně strmý, protože jde o bývalou ozubnicovou dráhu," řekl mluvčí. Na trati musel být přerušen provoz, obnovit se jej podařilo kolem 15:00.~dpr~zak
Americké akcie klesají, srážejí je evropské banky New York 4. ledna (ČTK) - Americké akcie dnes nenavázaly na silné úterní oživení a v dopoledním obchodování mírně ztrácely. Investoři se opět zaměřili na dluhovou krizi v eurozóně a obávají se potíží evropských bank. Dow Jonesův index v newyorské poledne (18:00 SEČ) oslaboval o 0,15 procenta a byl kolem 12.378 bodů. Širší index S&P 500 ztrácel 0,3 procenta a index technologického trhu Nasdaq klesl o 0,2 procenta na 2643 bodů. V úterý, první obchodovací den roku, kdy na trh tradičně přicházejí nové peníze, indexy posílily o zhruba 1,5 procenta. Nejvíce ztrácely akcie finančního sektoru, jehož index klesl o zhruba jedno procento. Klesaly pod vlivem propadů evropských bank, u nichž panují obavy z toho, že kvůli špatné situaci na trhu nebudou schopny získat dostatek kapitálu, který potřebují ke splnění požadavků na kapitálovou přiměřenost. Napětí na úvěrovém trhu vyvolává také obavy z dalšího prohlubování krize státních dluhů v zemích eurozóny. Dnešní údaje o téměř dvouprocentním listopadovém růstu průmyslových zakázek v USA potvrdily, že americká ekonomika je na dobré cestě k oživení. Zpráva však na vytažení trhu ze záporného pásma nestačila.~bur
Šéf švýcarské centrální banky odmítl nařčení z insider tradingu Curych 5. ledna (ČTK) - Guvernér švýcarské centrální banky Philipp Hildebrand prolomil dosavadní mlčení a odmítl nařčení, že se s využitím neveřejných informací obohatil na transakcích s americkými dolary. Z takzvaného insider tradingu Hildebranda obvinil švýcarský tisk, který poukázal na to, že transakce s dolary a švýcarskými franky prováděl on sám i jeho manželka. Osmačtyřicetiletý Hildebrand vydal dnes prohlášení, v němž uvedl, že si není vědom žádných kroků, které by byly v rozporu se zákonem. Odmítl tak informace týdeníku Weltwoche, podle něhož Hildebrandovi prováděli finanční transakce v době, kdy šéf centrální banky připravoval obranu proti silnému kurzu franku. Tisk tak naznačuje, že bylo snadné odhadnout, kterým směrem se frank vydá. Insider trading, tedy obchodování na základě neveřejných informací, se ve většině vyspělých zemích přísně trestá. Řada manažerů po obou stranách Atlantiku už kvůli tomu skončila ve vězení.~fin~zak
A mám rok klid, ulevil si po Schlierenzauerově porážce Hannawald Innsbruck 4. ledna (ČTK) - Bývalý německý skokan na lyžích Sven Hannawald si oddychl. Rakušan Gregor Schlierenzauer nevyhrál dnešní třetí závod v Innsbrucku a Hannawald tak má jistotu, že i nadále zůstane jediným mužem historie, jenž vyhrál všechny čtyři díly Turné čtyř můstků. "Tak mám zase rok klid. Díkybohu jsem stále jediný. Byl to náročný a dramatický závod plný napětí," řekl Hannawald v televizním studiu po závodě, který vyhrál Rakušan Andreas Kofler. Vítěz předchozích dvou závodů Turné Schlierenzauer útočil v druhém kole z druhého místa, ale výkon svého krajana nepřekonal. Po jeho skoku zvedl sedmatřicetiletý Hannawald ruce v gestu úlevy nad hlavu. "Není to žádná škodolibá radost. Nechtěl bych, aby to někdo bral špatně. Potěšilo mě to pouze kvůli mně samému," dodal německý skokan, jenž historického výkonu na Turné dosáhl před deseti lety.~spo
Před 166 lety se narodil autor Broučků Jan Karafiát Praha 3. ledna (ČTK) - Český evangelický kněz Jan Karafiát, který se narodil 4. ledna 1846 v Jimramově na Českomoravské vysočině, vydával články o biblických studiích, kázání, publikoval i teologické spisy a pustil se také do revize textů Bible kralické. Jeho jméno je však nesmrtelně spjato především s jedinou knihou - Broučky. Od roku 1876, kdy vyšla poprvé, se dočkala desítek vydání. A to i přes to, že první knihu vydal autor anonymně a vlastním nákladem a nevyvolala téměř žádný ohlas. Teprve později si Broučků povšimnuli odborníci a neznámého autora v tisku označili za českého Andersena. Až desáté vydání z roku 1912 vyšlo pod Karafiátovým jménem. Příběh ze světa broučků a světlušek, který je plný laskavého humoru, lásky a pochopení, byl mnohokrát zpracován pro činohru, loutkové divadlo, film, televizi, byl zhudebněn jako balet a stal se námětem pro operu. Nyní se počet českých vydání blíží ke stovce, text se dočkal také mnoha překladů. Autorem patrně nejznámějších ilustrací k Broučkům je Jiří Trnka.~kul
Místo sněhu se fotbalisté Bohemians 1905 váleli v písku Praha 4. ledna (ČTK) - Běžně touto dobou začínají čeští fotbalisté nabírat kondici běháním po zasněžených hřištích a parcích, hráči Bohemains 1905 však dnes pobíhali v písku. Trenér Pavel Medynský je na první společný trénink vzal na plážový volejbal, jemuž dal nakonec přednost před plážovým fotbalem, který měl původně v plánu. Večer si pak hráči vyzkoušejí halovou fotbalovou variantu futsal, jímž se chtěli připravit na nedělní Víkend šampionů. Bratislavský turnaj se však nakonec kvůli problémům s pořadatelskou službou neuskuteční. Většina týmu vyjma hráčů vracejících se po zranění se sešla na pískových kurtech v nafukovací hale nedaleko stadionu v Ďolíčku, kde vytvořila šest tříčlenných mužstev, která sehrála turnaj v plážovém volejbalu. Do hry se zapojil také trenér Medynský. "Hrátky v písku bereme jako zpestření na začátek přípravy. Vzhledem k tomu počasí venku bychom ani do haly chodit nemuseli, ale tento týden bereme jako rozběhávací," uvedl Medynský v rozhovoru pro ČTK. "V přípravném období mám plážový volejbal rád, musím ale cítit na mužstvu, že je to v danou dobu vhodné. Občas ho zazařujeme třeba v reprezentačních přestávkách nebo když není vhodné počasí na venkovní trénink," řekl Medynský. Na některých hráčích byla volejbalová praxe znát, například brankáři Radek Sňozík s Václavem Markem sváděli smečařsko-blokařské souboje na síti. Často však v hráčích převládal fotbalový duch, a tak hra hlavou, hrudí nebo nohama nebyla výjimkou. "Je to tmelení kolektivu, ale zároveň jde o silový trénink. Kluci k tomu přistupují velmi dobře, je to vyhecované a nikdo se nefláká," řekl Medynský. "Samozřejmě nejvíce si to užívají, když s nimi hraju já nebo někdo z trenérů. Pak mají větší motivaci," dodal. Dnes ještě čeká jeho svěřence první zápas, a to proti futsalistům, kteří rovněž nosí barvy Bohemians 1905. Hraje se v hale na Jižním Městě od 19:05. "Pro nás to měla být příprava na turnaj Víkend šampionů a pro futsalisty trénink před finále Českého poháru. Zároveň jsme se domluvili, že v létě dáme odvetu na trávě," dodal Medynský.~spo
Brit obviněný z vraždy Češky v Kostarice absolvoval i bojový kurs Londýn 4. ledna (ČTK) - Dvacetiletý Brit Alfred Alexandros Mill Saunders, který je v kostarické vazbě kvůli obvinění ze zavraždění české studentky, před cestou do středoamerické země zřejmě předtím v Číně absolvoval kurs bojového umění. O nových skutečnostech kolem osoby podezřelého muže dnes napsal britský deník The Telegraph. Kromě dokladů o absolvování kursu policie u Saunderse našla také potvrzení o celoživotních problémech se srdcem. Už od dětství prodělal několik operací, poslední v roce 2010 ve Spojených státech. Před cestou do Číny pak prošel důkladnými lékařskými testy, po nichž mu dal kardiolog osvědčení, že může podstoupit při kursu i fyzickou zátěž. Podle nejmenovaného policejního zdroje ale u sebe Saunders nosil také lékařské prohlášení o jisté mentální chorobě. Mohlo jít o schizofrenii, uvedl nejmenovaný kostarický zdroj. Saunders před týdnem sledoval 22letou Češku, když se koupala v řece v blízkosti ekologické farmy v odlehlé části Kostariky, kam jezdí především mladí lidé na dobrovolnické práce. Dokazují to jeho šlápoty v bahně na břehu řeky, napsal deník. Všechno nasvědčuje tomu, že mladík později za ní šel do jejího stanu a ubodal ji k smrti. Byl umístěn do vazby ve věznici s nejvyšší ostrahou v kostarické metropoli San José. K obviněním se odmítl jakkoliv vyjádřit, což mu kostarický zákon umožňuje. Jistý právní zdroj ale uvedl, že o případu nechce mluvit kvůli tomu, aby se o tom nedověděla jeho rodina. V pondělí má být Saunders předveden k soudu. Stejný deník už v pondělí s odvoláním na kostarické úřady informoval, že ještě před tragédií varoval Interpol, že Brit byl vyšetřován kvůli trestným činům včetně sexuálního útoku. Jestli byl za ně odsouzen, policie nevěděla. Nicméně i vražda české studentky mohla mít sexuální podtext. Saunders podle svědků před činem obtěžoval i další ženy pracující na farmě.~zak
Vodovody a kanalizace Pardubice dostaly od ÚOHS rekordní pokutu Brno 4. ledna (ČTK) - Vodovody a kanalizace Pardubice dostaly od Úřadu pro ochranu hospodářské soutěže (ÚOHS) rekordní pokutu devět milionů korun. Důvodem jsou chyby v tendru na modernizaci biologické čistírny odpadních vod v pardubické části Semtín. ČTK to dnes řekl předseda ÚOHS Petr Rafaj. Podle něj vodárenská společnost nepostupovala transparentně při výběru nejvhodnější nabídky. Úřadu také vadí, že jej firma neinformovala o tom, že už uzavřela smlouvu s vítězem tendru. Dosud nejvyšší pokutu za veřejné zakázky dostal od ÚOHS státní podnik Moravské naftové doly. Sankce činila pět milionů korun, úřad ji uložil v roce 2007. Stavba čistírny v Semtíně už začala, vodárny na rozhodnutí ÚOHS nečekaly. "Kvůli splnění emisních limitů je nutné dokončit úpravy a spustit zkušební provoz do konce roku 2013. Museli jsme začít stavět, abychom stihli termín," uvedl v prosinci ředitel společnosti Josef Fedák. Společnost získala na modernizaci příslib dotace 70 procent z uznatelných nákladů od Státního fondu životního prostředí. Definitivní rozhodnutí o přidělení peněz však dostane až poté, co doloží potvrzeného dodavatele stavby. Náklady na stavbu se podle rozpočtu projektanta odhadovaly na 420 milionů korun, vítězná firma nabídla cenu 305 milionů korun. Kromě státní dotace budou Vodovody a kanalizace modernizaci platit také z úvěru a z vlastních zdrojů, finančně se na ní bude podílet i společnost Synthesia. Čistírnu vodárny vlastní, koupily ji od chemičky před pěti lety za 485 milionů korun. Její modernizace zlepší životní prostředí, zvláště kvalitu vody v Labi. Původně měla být rekonstrukce ještě dražší, odhadem měla vyjít na zhruba 700 milionů korun. Chemička ale zrušila část výroby, čistírna by tak měla zbytečně velkou kapacitu, a vodárny proto musely projekt přepracovat. Evropská legislativa dříve určovala aglomeracím o velikosti pardubické modernizovat čistírny do roku 2010, což byl ale nereálný termín. Pardubické vodárny mají od krajského úřadu povolení dokončit investici a spustit zkušební provoz do konce roku 2013.~zem~ene~ekl~sta~efm
Prodej luxusních vozů Mercedes-Benz loni dosáhl nového rekordu Stuttgart 5. ledna (ČTK) - Německý automobilový koncern Daimler loni zvýšil celosvětový prodej svých luxusních automobilů Mercedes-Benz o osm procent na rekordních 1,261 milionu vozů. Oznámila to dnes firma. Dodala, že počítá se silným prodejem rovněž v letošním roce. Celkový prodej divize osobních automobilů Mercedes-Benz Cars, která zahrnuje také značky smart a Maybach, loni stoupl o 7,7 procenta na 1,363 milionu vozů. "V roce 2012 budeme pokračovat v produktové ofenzívě a uvedeme na trh další atraktivní vozidla, což nám poskytne další podporu," uvedl generální ředitel Daimleru Dieter Zetsche. Automobilka upozornila na příznivý vývoj v Číně, kde prodej luxusních automobilů Mercedes-Benz loni stoupl o 31 procent na rekordních 193.339 vozů. Německý konkurent Audi dnes oznámil, že loni zvýšil prodej v Číně o 37 procent na rekordních 313.036 vozů, a udržel si tak vedoucí pozici na čínském trhu s luxusními automobily. Daimler v listopadu uvedl, že během dvou let ukončí výrobu superluxusních vozů Maybach, která je již řadu let ztrátová. Daimler vyrábí kromě osobních automobilů nákladní vozy, v jejichž produkci je světovou jedničkou.~str~aut~obo~efm
Část hoteliérů kvůli vyšší DPH od nového roku zdražila ubytování Praha 5. ledna (ČTK) - Část hoteliérů od nového roku zdražila ubytování kvůli vyšší sazbě daně z přidané hodnoty. Ta se u ubytovacích služeb od 1. ledna zvýšila z deseti na 14 procent. Ostatní provozovatelé ubytovacích zařízení se ale zvýšit ceny obávají kvůli vysoké konkurenci a zvýšení daní pokrývají z vlastních tržeb. Vyplývá to z ankety, kterou mezi hoteliéry uskutečnila ČTK. "Vzhledem ke konkurenci a ke krizi to nemůžeme v žádném případě přenést na hosty," uvedl pro ČTK ředitel Parkhotelu Golf v Mariánských Lázních Josef Pinkr. Z dlouhodobého hlediska je však podle něho doplácení rozdílu z marží neudržitelné. Naopak vyšší DPH při tvorbě cen zohlednil tuzemský hotelový řetězec Orea Hotels. Podle jeho obchodního ředitele Milana Pavelky ale nebylo možné cenu navýšit od nového roku plošně o čtyři procenta. Management musel zohlednit sílu poptávky v jednotlivých částech roku, lokalitách a typech hotelů. "Vysoká míra konkurence, která stlačuje ceny ubytování dolů, působí zejména v segmentu dvou- a tříhvězdičkových hotelů. U luxusnějších typů ubytování, které mají zejména zámořskou klientelu ze Spojených států a zemí Dálného východu, je prý tlak na cenu nižší," řekl ČTK. To je například případ pražského hotelu Ambassador - Zlatá Husa. "Ceny zůstávají stejné, jako byly minulý rok a to hlavně kvůli tomu, že jsme je v minulosti razantně nesnižovali," řekla ČTK manažerka prodeje Stanislava Bártková. Do cen ubytování se tak daň z přidané hodnoty prý nepromítne ani v blízké budoucnosti. Podle ředitele pražského hotelu Adria Karla Doubka bylo nutné zvýšení sazby daně do ceny přenést v plné výši. Zdaleka ne u všech smluv to ale prý bylo možné už od začátku letošního roku, protože řada cen je smluvní a s touroperátory byly domluveny daleko dříve, než se o změnách DPH začalo diskutovat. Plošně o deset procent od ledna zvýšili ceny například v penzionu Bohemia Šatov na Znojemsku. Podle jeho majitelky Jany Lorenzové zákazníci na změnu reagovali negativně, což je pochopitelné. "Samozřejmě by byli raději, kdybychom nechali starou cenu, ale nejde to," dodala Lorencová.~tur~slz~mak
Tymošenková je v charkovské věznici pod trvalým dohledem kamer Charkov (Ukrajina) 3. ledna (ČTK) - Tým advokátů vězněné ukrajinské expremiérky Julije Tymošenkové směl dnes poprvé navštívit odsouzenou v ženské věznici v Charkově, kam byla minulý pátek eskortována z Kyjeva. Po návštěvě obhájce Tymošenkové oznámil, že vězeňská správa odpírá vůdkyni opozice lékařské ošetření a nad její trvale osvětlené lůžko umístila kameru. Dcera Tymošenkové, která rovněž žádala o setkání s matkou, odjela z Charkova s nepořízenou. Tymošenková byla loni v říjnu odsouzena k sedmi letům vězení za škody, které měla státu způsobit podpisem údajně nevýhodné plynové smlouvy s Ruskem. Po zamítnutém odvolání ji koncem minulého týdne vězeňská služba přemístila z Kyjeva do Kačanivské ženské věznice v Charkově. Expremiérka, která je ve vězení od loňského srpna, si trvale stěžuje na zdravotní problémy a silné bolesti páteře. Advokát Serhij Vlasenko dnes po návštěvě Tymošenkové prohlásil, že podmínky jejího věznění jsou neudržitelné. V její cele 24 hodin denně svítí světlo a lůžko expremiérky nepřetržitě monitoruje vnitřní kamerový systém. "Neposkytují jí žádnou lékařskou pomoc, občas jen dostane injekci k utišení bolesti," řekl Vlasenko. Dodal, že ukrajinská justice "odklidila" Tymošenkovou z hlavního města do Charkova na východě země, aby vůdkyně opozice ztratila kontakt s tiskem. Vedení charkovské věznice místním novinářům potvrdilo, že Tymošenková je v cele pod trvalým dohledem videokamer. "Monitorování kamerou zákon nezakazuje. Aby bylo možné je provádět, musí být cela dostatečně osvětlena," řekl šéf věznice Ivan Pervuškin. O setkání se svou matkou se dnes v Charkově pokusila dcera Tymošenkové Evhenija Carrová. Vězeňská správa jí ale návštěvu neumožnila.~for~pol~zak
Změny ve vysílání České televize Změny ve vysílání České televize ČT 2   3. ledna 2012 Změnou se zařazuje: 20:50 Gentleman Josef Škvorecký Vzpomínka na světově významného českého spisovatele a exilového nakladatele, který nás opustil ve věku osmdesáti sedmi let.   4. ledna 2012 21:30 Krásný ztráty Dva dávní přátelé: spisovatel Josef Škvorecký s jazzovým teoretikem a organizátorem Lubomírem Dorůžkou v baru u Michala Prokopa.    Pramen: Veronika Kuzmiaková z České televize, veronika.Kuzmiakova@ceskatelevize.~med
Fotbalisté Neuchatelu přišli ve švýcarské lize o další čtyři body Bern 3. ledna (ČTK) - Fotbalisté Neuchatelu Xamax přišli ve švýcarské lize o další čtyři body. Klub čečenského majitele Bulata Čagajeva byl opět potrestán za porušení licenčních podmínek. Podle agentury SID nedodal doklady o zaplacení sociálního pojištění a výplat za říjen. Xamax už v polovině prosince kvůli podobnému provinění v srpnu a září ztratil čtyři body. Klub, který v listopadu také dostal pokutu 20 tisíc švýcarských franků (422 tisíc korun), se tehdy proti trestu okamžitě odvolal. Momentálně je Neuchatel po 18 kolech v tabulce pátý, při ztrátě osmi bodů klesne na předposlední deváté místo.~spo
V Egyptě začala konečná etapa parlamentních voleb Káhira 3. ledna (ČTK) - V Egyptě dnes začala poslední etapa voleb do Lidového shromáždění. V devíti provinciích během dneška a zítřka může odevzdat svůj hlas 15 milionů registrovaných voličů. Kromě provincií na poloostrově Sinaj, který hraničí s Izraelem a palestinským pásmem Gazy, byla účast voličů spíš menší než v prvních dvou kolech v listopadu a prosinci. Hlasování dle dostupných zpráv nepoznamenaly zatím žádné incidenty. Volí se zejména ve venkovských provinciích, a očekává se proto potvrzení trendu prvních dvou kol, v nichž nejvíce hlasů získaly islamistické strany. Největší zisk dosud zaznamenala politická odnož dříve zakázaného Muslimského bratrstva a salafistická strana Núr. Větší zájem o odevzdání hlasu byl od rána v provincii Severní Sinaj. Podle DPA se objevily znovu stížnosti o ilegální kampani Muslimského bratrstva i salafistické strany před volebními místnostmi. Stoupenci některých kandidátů dokonce údajně rozdávali čekajícím peníze. Jak připomíná DPA, Severní Sinaj je podstatně chudší než provincie Jižní Sinaj se svými turistickými centry a často tu dochází ke střetům mezi beduíny, islamisty, pašeráky a bezpečnostními silami. V provincii Kená byla účast velmi nízká. Některé volební místnosti otevřely později, protože chyběly hlasovací lístky. V ostatních provinciích se tvořily fronty pouze ve větších městech, informovala DPA. V této poslední etapě hlasují obyvatelé venkovských oblastí, kde je u kandidátů důležitější příslušnost ke klanu spíše než k politické straně. Volby pokračují ve středu a příští týden v místech, kde nikdo nezíská absolutní většinu. Nové Lidové shromáždění by se mělo poprvé sejít 23. ledna.~pol~for
Při sebevražedných útocích v Afghánistánu bylo zabito 13 lidí Kandahár (Afghánistán) 3. ledna (ČTK) - Při třech útocích v jihoafghánském Kandaháru dnes zahynulo nejméně 13 lidí a několik desítek dalších utrpělo zranění. Dva z útoků mají na svědomí sebevražední atentátníci, upřesnila agentura AP. Při prvním útoku sebevražedný atentátník přijel na motocyklu na rušné tržiště v Kandaháru a odpálil se na policejním kontrolním stanovišti. O život přišly čtyři děti a jeden policista. Dalších 16 lidí bylo zraněno, mezi nimi šest dětí a čtyři policisté. K tomuto atentátu se podle agentury AFP přihlásilo extremistické hnutí Taliban. Druhý atentátník udeřil v centru města o několik hodin později - zabil osm osob včetně tří policistů a 12 lidem způsobil zranění. Třetí exploze se ozvala krátce po druhém útoku. Výbuch blíže neupřesněné nálože ale nikomu nezpůsobil žádnou újmu. Kandahár byl hlavním městem talibanského režimu pět let až do konce roku 2001, kdy jej svrhla invaze koaličních sil v čele se Spojenými státy. Ozbrojenci mají stále své hlavní bašty na jihu a také na východě země - v těchto dvou regionech se odehrávají dvě třetiny násilností v ozbrojeném konfliktu. Oblíbenou zbraní talibanských útočníků jsou pozemní miny a sebevražední atentátníci. Násilí v Afghánistánu je navzdory přítomnosti desítek tisíc západních vojáků podle údajů OSN na nejhorší úrovni od roku 2001, kdy koaliční jednotky vedené Spojenými státy vládu Talibanu svrhly.~pol
Atentáty v Iráku s více než 70 oběťmi jsou spíše výjimečné Bagdád/Praha 5. ledna (ČTK) - Přehled nejkrvavějších útoků spáchaných v Iráku od loňského ledna:   2011 18. ledna - Nejméně 50 lidí zabil a přes 150 dalších zranil sebevražedný atentátník, který zaútočil u náborového střediska policie v iráckém městě Tikrít, asi 160 km severně od Bagdádu. 20. ledna - Při dvou explozích bomb v zaparkovaných autech na okrajích šíitského města Karbalá zahynulo až 45 lidí a na 110 bylo zraněno. 27. ledna - Nejméně 48 lidí bylo zabito a 121 zraněno při explozi bomby nastražené v automobilu u kondolenčního stanu v šíitské čtvrti Šula na severu Bagdádu. 12. února - Sebevražedný útok proti šíitům na okraji Sámarry (zhruba 200 kilometrů severně od Bagdádu): na 33 mrtvých a 28 zraněných. 29. března - Nejméně 58 lidí bylo zabito a 98 zraněno při útoku skupiny ozbrojenců na budovu regionálních úřadů v Tikrítu v centrální části Iráku. 19. května - Série atentátů proti policistům v severoiráckém městě Kirkúku: nejméně 29 mrtvých a 80 zraněných. 15. srpna - Při 13 pumových útocích v několika městech bylo zabito 74 lidí a 247 osob utrpělo zranění. 27. října - Dvojí pumový útok v Bagdádu: nejméně 32 mrtvých a 71 zraněných. 22. prosince - Při několikanásobných bombových útocích v Bagdádu zemřelo 72 lidí a přes 200 dalších bylo zraněno. K útokům se přihlásila Al-Káida.   2012 5. ledna - Série pumových atentátů zaměřených proti šíitskému obyvatelstvu si v Bagdádu a v jihoirácké Násiríji vyžádala přes 70 mrtvých a kolem 150 zraněných.~pol
Šedesátník Uli Hoeness šéfuje Bayernu a prodává klobásy Ulm (Německo)/Praha 4. ledna (ČTK) - Jako fotbalista byl Uli Hoeness v 70. letech postrachem brankářů bundesligy i soupeřů německé reprezentace. Nyní je tento mistr světa a mistr Evropy již řadu let funkcionářem populárního Bayernu Mnichov, v posledních letech stojí dokonce jako prezident v jeho čele. Německá fotbalová legenda a také úspěšný podnikatel Hoeness oslaví 5. ledna šedesátiny. Hoeness byl takřka celou aktivní fotbalovou kariéru věrný mnichovskému Bayernu. V jeho dresu odehrál 239 zápasů, vstřelil 89 gólů a získal tři mistrovské tituly. Kromě toho s Bayernem třikrát triumfoval v předchůdci Ligy mistrů, Poháru mistrů evropských zemí (PMEZ), a v roce 1976 i v Interkontinentálním poháru. V témže roce se Hoeness zapsal i do historie československého fotbalu. Byl to právě on, kdo v bělehradském finále mistrovství Evropy nedal rozhodující penaltu a umožnil tak Antonínu Panenkovi "vršovickým dloubákem" odstartovat výbuch radosti na československé straně. Hoeness již v té době titul mistra Evropy měl (1972) a navíc jej zdobil i titul mistra světa z roku 1974. Kromě toho, že Hoeness, který v roce 1982 jako jediný přežil havárii malého letadla, dodnes žije fotbalem, stal se z něj i úspěšný podnikatel. Jeho vášní je totiž jídlo a tak před lety založil firmu HoWe Wurstwaren, která vyrábí tradiční německé klobásy.~spo
Zloděje kol z Višňové policisté pronásledovali až do Polska Frýdlant (Liberecko) 5. ledna (ČTK) - Policisté ve středu odpoledne pronásledovali zloděje, kteří před školou ve Višňové na Frýdlantsku ukradli kola. Honička v autech, při níž se pronásledovaní dokonce pokusili policisty vytlačit z cesty, skončila až za polskými hranicemi. Tam se jednoho z podezřelých podařilo zadržet, informovala dnes ČTK policejní mluvčí Ludmila Knopová. Po ostatních policisté pátrají. Ze stojanů před základní školou zloději odpoledne odcizili dva bicykly, které naložili do Fordu Escort a snažili se s nimi zmizet. Všiml si jich ale svědek a upozornil policisty. Jejich hlídka později auto poznala a začala pronásledovat. "Nejprve různě kličkovali v ulicích Frýdlantu, kdy nerespektovali dopravní značení, projížděli jednosměrnými ulicemi a činili vše proto, aby hlídce ujeli," popsala Knopová. Ford s ukradenými koly zamířil na Kunratice a jeho posádka nereagovala na výzvy policejních hlídek k zastavení. "Naopak se snažili policejní vozidlo vytlačit ze silnice," doplnila mluvčí. Při snaze zloděje zastavit se auta dokonce střetla. Honička pokračovala za polské hranice. Podezřelí se snažili pronásledovatelů zbavit i tím, že jeden z nich rozbitým zadním oknem auta vyhazoval části ukradených kol. Divoká jízda po lesních cestách skončila nedaleko tepelné elektrárny v Bogatyni. Tam auto s ukradenými bicykly zapadlo, v bahně ale uvízli i policisté. "Pachatelé této skutečnosti zneužili a rozutekli se," dodala Knopová. Místo následně ohledali polští policisté, kteří zajistili stopy a brzy zadrželi jednoho z podezřelých. Po zbývajících pátrají.~zak
Změny ve vysílání České televize Změny ve vysílání České televize ČT2   4. ledna 2012   Ruší se pořad: 06:30 Po stopách třetího odboje   změnou se zařazuje: 06:30 Cestománie Kréta: Ostrov Řeka Zorby   od 07:00 beze změny   Pramen: Marie Havlová z koordinace a skladby programových okruhů České televize, e-mail: havlova.marie@ceskatelevize.cz, tel.~med
V Olešnici na Blanensku zapadla do závěje sanitka s pacientem Olešnice (Blanensko) 5. ledna (ČTK) - Hasiči ze Svitavska museli dnes ráno vyjíždět do Olešnice na Blanensku, kde do závěje zapadla sanitka převážející pacienta. Při nehodě nebyl nikdo zraněn. Pacient nebyl v ohrožení života. Ještě před vyproštěním vozu byl přeložen do jiné sanitky a převezen do nemocnice, řekla ČTK mluvčí jihomoravské záchranné služby Barbora Zuchová. Kolize se stala v ulici V Domkách v Olešnici, která je nejvýše a nejseverněji položeným městem Jihomoravského kraje. Kuriozní je, že na většině míst regionu ráno nesněžilo, ale pršelo a dosud v něm schází sníh. K nehodě byli vysláni hasiči ze Svitavska, protože na místo to měli blíže než jejich kolegové z Blanenska. Spíše než sníh potrápil ráno jižní Moravu prudký vítr, který na několika místech vyvrátil stromy. V Letovicích na Blanensku do jedno z nich dopoledne narazil řidič osobního auta. Vyvázl běz větších zranění.~met~dpr~zak
Plzeň - Sparta Praha 2:1 po první třetině 27. kolo hokejové extraligy: HC Plzeň 1929 - HC Sparta Praha 2:1 po první třetině Branky a nahrávky: 2. Andrašovský (Havlíček), 6. Havlíček (Andrašovský, Dvořák) - 15. Philipp (Pacovský). Rozhodčí: Fraňo, Kalivoda - Bláha, Kostka.~spo
Americké akcie díky statistice výrazně zpevňují New York 3. ledna (ČTK) - Americké akcie zahájily první obchodní den letošního roku silným růstem, který byl reakcí na příznivou statistiku z Číny, Evropské unie i ze Spojených států. Povzbudivá byla hlavně data o růstu aktivity v průmyslu a výdajů na stavebnictví, což svědčí o tom, že stav americké ekonomiky se dál zrychluje a tempo oživení patrně nabírá na síle. Ve 12:00 EST (18:00 SEČ) se Dow Jonesův index pohyboval kolem 12.442 bodů a proti předchozímu závěru vykazoval nárůst o 1,8 procenta. Podobně širší index S&P 500 přidával asi 1,8 procenta na 1280 bodů, zatímco index Nasdaq Composite si připisoval 1,9 procenta na 2654 bodů. Indexy tak jsou v blízkosti hodnot z loňského léta, kdy začaly prudce klesat. K citelnému zlepšení nálady na trzích nejprve přispěla Čína, kde se index aktivity vrátil do pásma růstu. Tím se zmírnily obavy, že čínská ekonomika výrazně zpomaluje, a ohrožuje tak vyhlídky ekonomiky Evropské unie i Spojených států. Později se přidala zpráva, že míra nezaměstnanosti v Německu je nejnižší od sjednocení země v roce 1990. "Důležitou zprávou je to, že z Evropy nepřicházejí žádné negativní informace. Investoři se tak mohou soustředit na oživení ekonomiky a na lepší ekonomická data u nás, tedy v USA," řekl šéf investiční společnosti Longbow Asset Management Jake Dollarhide. "Všichni hýří optimismem, že rok 2012 bude z hlediska hospodářského oživení i z hlediska růstu cen akcií velmi úspěšný," dodal. Zpracovatelský sektor v USA v prosinci podle indexu nákupních manažerů rostl nejrychleji za posledních šest měsíců. Výdaje na stavebnictví se pak zvýšily nejvýrazněji za rok a půl.~bur
Slovenská policie zadržela muže, který nastražil bombu v Košicích Košice 3. ledna (ČTK) - Slovenská policie na Silvestra zadržela muže, který minulou středu před restaurací McDonald´s v Košicích nastražil bombu. Informoval o tom dnes ministr vnitra Daniel Lipšič. Nálož vybuchla, nikoho ale nezranila. Policisté v bytě pachatele našli předměty, které nasvědčují, že připravoval i další útoky, možná i sebevražedný. Při sestrojování bomby, kterou dva dny před koncem roku nastražil do odpadkového koše před rychlým občerstvením na kraji košického centra, udělal podle Lipšiče chybu, a proto byly následky výbuchu menší, než by se dalo očekávat. I když byl prostor před restaurací monitorovaný, policistům se pachatele ze záznamu nepodařilo poznat, protože měl na hlavě kapuci. Na stopu je přivedla až e-mailová komunikace mezi tímto mužem a obchodníkem, který mu prodal časový spínač použitý při sestrojování bomby. Zadržený dvaatřicetiletý muž, který je v současnosti nezaměstnaný, byl už v minulosti odsouzen za loupež, soud mu nařídil i ochrannou psychiatrickou léčbu. Za nynější trestný čin mu hrozí čtyři až deset let vězení, informovala slovenská média.~pol~zak
Certifikát od MZ získalo loni 17 zdravotnických zařízení Praha 4. ledna (ČTK) - Ministerstvo zdravotnictví rozdělilo celkem 41 certifikátů Spokojený pacient za loňský rok mezi 17 zdravotnických zařízení. Certifikát potvrzuje, že pacienti jsou spokojeni s péčí i přístupem personálu. Platí po dobu jednoho roku a vychází z dotazníků, které vyplňovali sami pacienti. ČTK o tom dnes informoval mluvčí ministerstva Vlastimil Sršeň. Loni, kdy se certifikáty udělovaly poprvé, jich bylo rozděleno 20 mezi deset zdravotnických zařízení. Letos poprvé bude udělen také certifikát v kategorii Rehabilitační pracovníci lůžkových zařízení. Získal jej Rehabilitační ústav Kladruby a Hamzova odborná léčebna v Luži - Košumberku. Certifikáty v různých kategoriích poprvé obdrží také Fakultní nemocnice Motol, Všeobecná fakultní nemocnice v Praze, Institut klinické a experimentální medicíny v Praze, Psychiatrická léčebna Jihlava, Psychiatrická léčebna Brno a Psychiatrická léčebna Havlíčkův Brod, které na něj v předchozím ročníku nedosáhly. Dotazníky vyplnilo téměř 24.000 pacientů, průměrná hodnota spokojenosti překročila 80 procent, což je ve světě považováno za standard dobré péče. "Výrazně lepších výsledků dosahuje především obor onkologie, naopak dlouhodobě nižší spokojenost je s porodnickými a gynekologickými odděleními, stejně jako s uzavřenými odděleními psychiatrických léčeben," dodal Sršeň. Nejvyšší kvalitu zdravotních služeb má podle pacientů Masarykův onkologický ústav v Brně a Institut klinické a experimentální medicíny v Praze. Naopak nejnižší spokojenost s poskytovanou péčí uvádí pacienti léčení v Ústavu pro péči o matku a dítě v Praze - Podolí. V hodnocení otevřených oddělení psychiatrických léčeben jsou na tom nejlépe léčebny v Brně, Červeném Dvoře a Šternberku. Nejméně spokojení jsou s poskytovanou péčí pacienti léčení v psychiatrických léčebnách Bohnice, Dobřany a Havlíčkův Brod. Mezi uzavřenými odděleními ve spokojenosti pacientů vynikají Horní Beřkovice a Dobřany, na opačném konci jsou Kosmonosy a Bohnice. V kategorii Rehabilitačních ústavů je na tom nejlépe ústav v Kladrubech.~for~pol~pod~zdr
Upozornění, 5.1.: Hostem pořadu 20 minut Radiožurnálu bude... Praha - 17:05 Hostem pořadu 20 minut Radiožurnálu bude ekonomka a politoložka Ilona Švihlíková. Hovořit bude mj. o možném ohroženích pro demokracii v boji proti ekonomické krizi a hnutí Occupy Wall Street. Místo: ČRo 1 - Radiožurnál Pramen: Jana Vondráčková z ČRo, jana.vondrackova@rozhlas.~sop~mak~med~prg
Západoevropské akcie kvůli bankám klesly,zastavily čtyřdenní růst Londýn 4. ledna (ČTK) - Akcie na západoevropských burzách dnes přerušily čtyřdenní růstovou sérii a jejich hlavní index klesl o více než půl procenta. Dolů je stahovaly akcie bankovního sektoru, který se propadl po zprávě, že největší italská banka UniCredit bude muset získat nový kapitál jen za cenu hluboké slevy na ceně nových akcií. Index FTSEurofirst 300 v závěru klesl o 0,6 procenta na 1021,62 bodu. V úterý se index po čtyřdenním růstu o celkem 4,5 procenta dostal nejvýše od loňského srpna. Akcie počátkem roku těžily hlavně z příznivých ekonomických statistik z Číny, Německa a Spojených států. V dnešním obchodování oslabovaly hlavně akcie bank poté, co UniCredit oznámila, že zvýší základní jmění o 7,5 miliardy eur (194 miliard Kč), nové akcie však současným vlastníkům nabídne se slevou 69 procent proti úterní tržní ceně. Akcie UniCredit se propadly o 14,5 procenta a během dne s nimi musel milánská burza přerušit obchodování. K dnešnímu poklesu přispěly obavy z dalšího prohlubování dluhové krize eurozóny. Kvůli napjaté situaci na úvěrovém trhu budou možná mít evropské země potíže s refinancováním splatných dluhů.~bur~eur
Policie na Tachovsku viní muže z pohlavního zneužití Tachov 3. ledna (ČTK) - Policie stíhá od 22. prosince třicetiletého muže z Tachovska pro pohlavní zneužití. Soud poslal muže do vazby. Jakékoliv další informace k případu policie zatím nemůže sdělit, řekla dnes ČTK policejní mluvčí Hana Jehlíková. Podle serveru Novinky.cz skončil ve vazbě učitel pro podezření, že měl sex s nezletilou žákyní. Regionální manažer ODS v Plzeňském kraji Michal Šašek ČTK řekl, že kvůli případu se ještě dnes sejde regionální rada ODS, neboť stíhaný je funkcionář ODS na Tachovsku a jeden z místopředsedů regionální ODS. "Vzhledem k tomu, že objasňování případu, na kterém policisté intenzivně pracují, je na samém počátku, nemůžeme v tuto chvíli sdělit bližší podrobnosti," uvedla Jehlíková. Podle serveru Novinky.cz policie ještě nevyslechla všechny svědky. Učitel měl údajně milostné kontakty s žačkou delší dobu. "Dívka se sexu s učitelem oddávala dobrovolně," cituje server nejmenovaný zdroj. Podnět policii prý dalo vedení školy. Vzhledem k závažnosti obvinění se bude případem zabývat ODS. Podle Šaška není vyloučeno, že vedení regionálního sdružení muže vyzve, aby ukončil členství ve straně nebo ho do vyřešení případu přerušil.~zak
Teplice testují na levý kraj obrany Fina Berga Teplice 4. ledna (ČTK) - Fotbalové Teplice by mohl posílit finský obránce Jan Berg. S mužstvem bude trénovat jeden až dva týdny a pak se rozhodne o jeho setrvání. Podle trenéra Petra Rady je zatím na hráči znát delší pauza. Vedle toho severočeský tým prodloužil smlouvy s bosenskými oporami Aidinem Mahmutovičem a Admirem Ljevakovičem; podle klubového webu je nové kontrakty v Teplicích zavazují do 30. června 2013. Šestadvacetiletý levonohý zadák Berg  Teď se objevil na severu Čech. "Doporučil nám ho jeho agent, který pro něj hledá tým. Jeho kmenový klub ve Finsku totiž sestoupil z nejvyšší soutěže," řekl ČTK Rada. Levý kraj obrany Teplice hodně tlačí, chválou na testovaného hráče ale kouč zatím moc nehýří. "Je na něm dost poznat, že dlouho nehrál, liga ve Finsku skončila na podzim hodně brzo. Uvidíme, asi bych ho nechal hrát v neděli proti Roudnici a pak se uvidí," dodal Rada. Když to bude potřeba, testy prý protáhne na dva týdny. Pětadvacetiletý Fin se zatím dorozumívá hlavně anglicky, trenér ale zase z cizích jazyků vládne jen němčinou, takže tlumočit musejí spoluhráči a asistenti. "Myslím, že to není problém. Navíc je to celkem inteligentní hráč, který už má taky něco za sebou, takže na tréninku chápe věci i bez mluvení," dodal teplický kouč.~spo
Natland Group jmenovala šéfem finančních služeb Jana Veličku Praha 5. ledna (ČTK) - Investiční skupina Natland Group jmenovala Jana Veličku (29) do nově vytvořené pozice ředitele finančních služeb. Velička se ve skupině Natland od roku 2007 zabýval především řízením majetkových účastí a akvizic. Společnost o tom dnes informovala ČTK. "V pozici ředitele finančních služeb je Velička odpovědný za sestavení strategie poskytování financování na úrovni korporátních klientů, rozvoj vztahů s partnery na straně bank a finančních institucí a poskytování financování na skupinové projekty," uvedl řídící partner Natland Group Tomáš Raška. Vedle toho je Velička členem týmu zodpovědného za přípravu skupiny na alternativní způsoby financování rozvoje, jako jsou dluhopisové programy, kombinace fondů a emise podílových fondů. Natland Group je investiční a finanční skupina, která deset let působí na trzích podnikových fúzí a akvizic ve střední a východní Evropě, a to zejména ve třech klíčových oblastech, jakými jsou soukromý kapitál, finanční služby a nemovitosti. Strategie skupiny je postavena zejména na investicích do středních podniků, takzvaných start-up projektů a na restrukturalizacích firem. Natland Group je známá mimo jiné loňskou záchranou fotbalového klubu SK Slavia Praha. Před prodejem klubu Natland Group provedla restrukturalizaci a zajistila klubu získání licence pro účast v první české fotbalové lize.~fin~efm
Tratě v Novém Městě před SP v biatlonu pokryl mokrý sníh Nové Město na Moravě 5. ledna (ČTK) - Až deset centimetrů nového mokrého sněhu pokrylo dnes lyžařské tratě v Novém Městě na Moravě, kde se od příští středy do neděle uskuteční závody Světového poháru biatlonistů. Silný nárazový vítr při teplotách okolo nuly sice při úpravě tratí komplikoval práci dobrovolníkům, žádné škody ale nezpůsobil. "Přípravy probíhají podle harmonogramu. Z mého pohledu jsou určitě méně hektické než při některých ročnících Tour de Ski," uvedl předseda organizačního výboru Jiří Hamza. Od pátku bude na programu výstavba plotů, které rozdělí jednotlivé sektory na lyžařském stadionu. Na horních částech tribuny ještě zbývá postavit kabiny pro televizní a rozhlasové komentátory. "Ještě budeme stavět také stan pro VIP návštěvníky, neboť prostory v tribuně budou vyhrazeny pouze novinářům a na schůze týmů při losování před závody. V neděli bude všechno připraveno tak, aby závody mohly okamžitě začít," řekl Hamza. První výpravy dorazí z německého Oberhofu, kde se nyní bojuje o body do Světového poháru, do Nového Města na Moravě v pondělí dopoledne. "Ze světové špičky by neměl nikdo chybět. Nejlepší světoví biatlonisté chtějí využít možnost seznámit se s prostředím a tratěmi, na kterých se příští rok uskuteční mistrovství světa," poznamenal Hamza.~spo
Plzeň - Sparta Praha 2:1 po první třetině Sestavy: Plzeň: A. Svoboda - Vykoukal, Jiří Hanzlík, St. Pierre, Kaberle, Marušák, Kinrade, Dan Růžička - Vostřák, Martin Straka (17. M. Heřman), Vlasák - Duda, Jan Kovář, Pletka - Dvořák, Havlíček, Andrašovský - Stránský, Pitule, Johnson. Trenéři: M. Jelínek, Razým a Michal Straka. Sparta: Pöpperle - Milam, Sersen, Kučný, Krstev, Philipp, Husák - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec.~spo
Vodovody a kanalizace Pardubice dostaly od ÚOHS rekordní pokutu   ~zem~ene~ekl~sta~efm
Babiš začne od března vydávat nový regionální týdeník Praha 4. ledna (ČTK) - Miliardář Andrej Babiš, jenž má se svou protikorupční iniciativou Ano 2011 ambice uspět v nadcházejících parlamentních volbách, začne vydávat regionální týdeník. Bude distribuován zdarma s rozsahem 32 stran a první číslo vyjde 8. března. ČTK to dnes řekl šéf projektu Vladimír Junger. Podle serveru iDnes bude týdeník vydávat akciová společnost AGF Media, která vznikla v prosinci a vlastní ji Babišův Agrofert Holding. Ten si podle serveru Mediář.cz již zaregistroval ochrannou známku 5+2 dny, což by mohl být název týdeníku. Periodikum v novinovém formátu má začít vycházet nejdříve na Plzeňsku a postupně se má rozšířit do dalších regionů. "Týdeník bude mít tolik mutací, kolik je v Čechách okresů. Struktura bude podobná té, jakou mají třeba deníky vydavatelství Vltava-Labe-Press (VLP)," řekl ČTK Junger, jenž v letech 1992 až 2002 ve VLP vedl divizi západočeských deníků Bohemia. Později řídil vydavatelství Impuls ČR. Babišův týdeník se dle Jungera zaměří na aktuální dění v každém z regionů. Podle Jungera bude nový týdeník distribuován zdarma do schránek a do stojanů. "Startovat budeme postupně, nejprve v jednom regionu a do konce roku se budou přidávat ostatní," dodal Junger. Babiš je považován za jednoho z nejbohatších Čechů. Jeho firma Agrofert Holding patří k největším firmám v ČR, obchoduje s chemickými a zemědělsko-potravinářskými komoditami. Jeho pověst pošramotil tendr na nového vlastníka Unipetrolu. Babiš Unipetrol získal za Zemanovy vlády v první privatizaci firmy v roce 2001 za 11 miliard korun. Později ale od smlouvy odstoupil.~med~pol~pod
Pokuty za zakázky jsou oproti rekordním postihům od ÚOHS nízké Praha 4. ledna (ČTK) - Přehled nejvyšších pokut, které udělil Úřad pro ochranu hospodářské soutěže za veřejné zakázky:   Devět milionů korun Leden 2012 - zatím rekordní pokutu nyní dostaly Vodovody a kanalizace Pardubice kvůli chybám v tendru na modernizaci biologické čistírny odpadních vod v Semtíně.   6,55 milionu korun Květen 2011 - pokutu dostalo v prvoinstančním řízení město Liberec za chyby v tendrech souvisejících s mistrovstvím světa v klasickém lyžování v roce 2009. Město tendry nezákonně dělilo. Hodnota zakázek, které ÚOHS zkoumal, se pohybovala kolem jedné miliardy korun.   Pět milionů korun Září 2007 - státní podnik Moravské naftové doly v likvidaci dostal pokutu za pochybení při čtyřmiliardové zakázce na likvidaci ekologických škod. Chyb se podle ÚOHS dopustila bývalá likvidátorka firmy Anna Sedláčková. Zadala zakázku bez řádného výběrového řízení, pouze přímo oslovila tři firmy.   Tři miliony korun Květen 2010 - pokutu dostal Liberec kvůli závažným pochybením v miliardovém tendru na svoz a nakládání s odpadem. Město se odvolalo, v prosinci 2010 ale verdikt potvrdil i šéf ÚOHS Petr Rafaj. Liberec mimo jiné v tendru stanovil podmínky, jejichž část diskriminovala potenciální zájemce s lepšími nabídkami. - Třímilionovou pokutu dostal v dubnu 2007 také Zlín, který podle úřadu porušil zákon o veřejných zakázkách, když ve třinácti řízeních nebylo omezení počtu zájemců o veřejnou zakázku losem transparentní. Pokutu později zrušil soud, nakonec byla snížena na 800.000 korun.     1,8 milionu korun Srpen 2010 - Ministerstvo zemědělství dostalo dvě pokuty, milion a 800.000 korun, za chyby v tendrech na informační technologie. Zakázky z roku 2009 v hodnotě půl miliardy korun získala bez otevřeného řízení společnost Telefónica O2 a ministerstvo smlouvy podepsalo i přes dočasný zákaz úřadu.   Jeden milion korun Leden 2009 - bylo oznámeno, že státní podnik Lesy ČR dostal pokutu za chyby v zakázkách z roku 2007 týkajících se výpočetní techniky. Smlouvy tehdy byly uzavírány mimo systém zadávání veřejných zakázek přímo vedením podniku. Lesy se odvolaly, pokutu ale v květnu 2010 potvrdil předseda antimonopolního úřadu Petr Rafaj.~zem~ene~ekl~sta
Loterie Fortuna: Výsledky losování hry Zlatých 11 a Denního čísla Praha 3. ledna (ČTK) - V 64. slosování hry Zlatých 11 byla v úterý 3.~spo
Gattuso odehrál první zápas po čtyřměsíční pauze Dubaj 5. ledna (ČTK) - Italský záložník Gennaro Gattuso z AC Milán má za sebou první zápas po čtyřměsíční pauze zaviněné vážnými problémy se zrakem. Třiatřicetiletý fotbalista ve středu odehrál druhý poločas přípravného utkání s Paris St. Germain v Dubaji, které "Rossoneri" vyhráli 1:0. "Bylo těžké nehrát tak dlouho. Nejtěžší během těch měsíců bylo vyrovnat se s nástrahami každodenního života. Není to legrace, když ráno vstanete a vidíte trojitě," uvedl Gattuso v rozhovoru pro klubovou televizi. Gattuso hrál naposledy 9. září, kdy kvůli rozostřenému vidění po srážce se spoluhráčem Alessandrem Nestou odstoupil z úvodního utkání italské ligy s Laziem Řím. Lékaři u něj poté diagnostikovali ochrnutí očního nervu a mistr světa z roku 2006 se podrobil operaci levého oka. První zápas po dlouhé pauze odehrál Gattuso proti svému bývalému trenérovi z Milána Carlu Ancelottimu, který nedávno nastoupil k týmu Paris St. Germain. "Je to můj velký přítel. Objal jsem ho, ale žebra jsem mu nezlomil. Ještě se mi nevrátila síla," uvedl v žertu. "Musím ale říct, že si pro práci vybírá samá zajímavá města. Londýn, Paříž... Příště možná přijde na řadu Moskva," dodal Gattuso na adresu bývalého kouče Chelsea.~spo
Pražská burza oslabila, akcie Erste spadly o výrazných 7,6 pct. Praha 5. ledna (ČTK) - Pražský akciový trh dnes výrazně oslabil, hlavní index PX si pohoršil o 2,76 procenta na 901,8 bodu. Největší ztráty postihly akcie rakouské Erste Bank, které propadly o 7,58 procenta. Nedařilo se také další velkým emisím. V černých číslech obchodování obchodování zakončily pouze akcie textilní firmy Pegas Nonwovens. Ztráty zaznamenaly také trhy ve středoevropském a západoevropském regionu. "Pražská burza dnes velmi silně korigovala. Při růstu objemů do blízkosti loňského průměru došlo k výrazným výprodejům u titulů, které v minulých dnech nejvíce rostly," uvedl Vladimír Urbánek z finančního serveru Kurzy.cz. Podle Josefa Němého z Komerční banky pražskou burzu silně zasáhl výprodej ve finančním sektoru. Akcie Erste Bank klesly o 7,58 procenta na 326,90 koruny a cenné papíry Komerční banky ztratily 1,92 procenta na 3319 korun. Cena akcií pojišťovny VIG klesla o téměř dvě procenta na 790 korun. Nedařilo se také dnes nejvíce obchodovaným akciím energetické společnosti ČEZ, které spadly o 3,29 procenta na 778,50 koruny. Urbánek doplnil, že na titul mohla zapůsobit také zpráva o brzkém zveřejnění výsledků interního auditu smluv a vztahů se Škodou Plzeň. "V současné době má audit k dispozici pouze představenstvo ČEZ a zástupci ministerstva financí. Obě strany zatím odmítají sdělit bližší informace, což mohlo vyvolat negativní sentiment u investorů," dodal Josef Kohout z Patria Finance. Z dalších emisí ztrátu 1,93 procenta na 132 korun zaznamenaly akcie mediální společnosti CME. Cenné papíry developera Orco při nízkých objemech obchodů ztratily tři procenta na 85 korun. Naopak akcie Pegas Nonwovens rostly o 0,66 procenta na 461 korun. V systému pro nejvíce obchodované akcie SPAD se uskutečnily transakce za více než 1,504 miliardy korun, z toho s akciemi ČEZ za téměř 617 milionů Kč.~bur
Řidička auta na Tachovsku srazila a vážně zranila chodce Částkov (Tachovsko) 4. ledna (ČTK) - Do skupinky chodců dnes na silnici mezi Částkovem a Úšavou na Tachovsku narazila mladá řidička dodávky. Jeden z pěti mladých chodců byl se zraněním letecky převezen do nemocnice, ostatní lidé jsou v pořádku, řekla dnes ČTK tachovská policejní mluvčí Dagmar Jiroušková. Nehoda se stala kolem 16:45. Jednadvacetiletá řidička podle mluvčí po projetí mírné zatáčky ve směru na Úšavu na rovině předjížděla dvě za sebou jedoucí auta. Při tom asi srazila jednoho z chodců, kteří šli po levém okraji vozovky ve stejném směru. Náraz asi třiadvacetiletého muže odhodil do příkopu, uvedla policejní mluvčí. Řidička podle ní pokračovala v jízdě a zastavila až v Úšavě. Mladý muž utrpěl podle mluvčí záchranné služby Lenky Ptáčkové vážná mnohačetná zranění na celém těle. Záchranáři ho převezli letecky na urgentní příjem fakultní nemocnice v Plzni. Podle některých informací zřejmě řidička o chodce zavadila jen zrcátkem auta. Při dechové zkoušce u ní policie nezjistila požití alkoholu. Okolnosti nehody, včetně toho, zda řidička zachycení chodce zaznamenala, policisté dále prověřují.~dpr~zak
ČT letos odhaduje propad příjmu z reklamy o 90 procent Praha 5. ledna (ČTK) - Česká televize kvůli ukončení vysílání reklamy na ČT1 a ČT24 letos odhaduje meziroční propad příjmu z reklamy zhruba o 90 procent. Pro loňský rok plánovala příjem 480 milionů korun, konečná částka byla ale nižší. Důvodem bylo mimo jiné dřívější ukončení vysílání reklamy na obou kanálech na podzim loňského roku, než televize plánovala. ČTK to dnes sdělila mluvčí ČT Michaela Fričová. ČT měla podle původního plánu vysílat reklamu do 11. listopadu 2011. Mezitím se však změnil zákon o České televizi a z novely toto datum vypadlo. ČT nakonec reklamu na těchto dvou kanálech ukončila od půlnoci 21. října. Příjem z reklamy proto ČT odhadovala na konci října o 88 milionů korun nižší, než původně očekávala. Reklama ve veřejnoprávní televizi zůstala jen na programech ČT2 a ČT4. Výtěžek z reklamy na ČT2 se převádí na Státní fond kultury ČR, výnos z reklam vysílaných na programu ČT4 použije ČT na výrobu a vysílání pořadů se sportovní tematikou. "Celková ztráta objemu reklamy na ČT je zhruba 300 milionů korun. Pro zadavatele to není dobrá zpráva, neboť podle očekávání televizní reklama zdražila mezi devíti až 20 procenty," řekl ČTK prezident Asociace českých reklamních agentur Pavel Brabec. Podle něj se tím narušují klientské rozpočty a rovnováha mezi poptávkou a nabídkou. Ztráta reklamního času na ČT tak přinesla pokřivení trhu a zdražení reklamy, dodal.~med
Výsledky tenisového turnaje mužů v Čennaí Tenisový turnaj mužů v Čennaí (tvrdý povrch, dotace 398.250 dolarů): Dvouhra - 2. kolo: Tipsarevič (1-Srb.) - Bhambrí (Ind.) 6:1, 6:3 , Darcis (Belg.) - Almagro (2-Šp.) bez boje, Goffin (Belg.) - Beck (Něm.) 4:6, 6:4, 6:2, Sugita (Jap.) - Yen-Hsun Lu (Tchaj-wan) 7:6 (7:5), 6:4.~spo
MŠMT: Přestávky na základních školách se zkracovat nebudou Praha 3. ledna (ČTK) - Přestávky ve vyučování na základních školách se zkracovat nebudou, protože žáci by neměli dost času na hygienické potřeby a přípravu na další hodinu. ČTK o tom dnes informovalo ministerstvo školství (MŠMT). Možnost zkrácení přestávek z deseti na pět minut měla stanovit nová vyhláška. Ministr školství Josef Dobeš (VV) ale dnes novinářům řekl, že tato úprava se do vyhlášky dostala bez jeho vědomí. Ředitelé oslovení ČTK označili zkrácení přestávek za nesmysl. Přestávky mezi vyučovacími hodinami budou nadále nejméně desetiminutové, jedna dopolední přestávka musí trvat nejméně 15 minut. "Tuto změnu tam zapracovaly města a obce a ředitelé škol a já jsem ihned přikázal po konzultaci s odbornou skupinou regionálního školství stáhnout tuto vyhlášku," reagoval Dobeš na dotaz novinářů, proč po zveřejnění záměru v médiích nápad okamžitě odvolal. "Je potřeba děti uklidnit, protože tohle je pro mě nelidské. Já když jsem chodil do školy, tak jsem miloval dvě věci - přestávky a tělocvik," dodal s úsměvem. Podle původního návrhu, který MŠMT zveřejnilo dva dny před Vánocemi na  Podle ředitelů oslovených ČTK je ale zkracování přestávek nesmysl, protože děti i kantoři by prý nestíhali přebíhat mezi učebnami a ve školních jídelnách by nastal chaos. Hlavně pro menší děti na prvním stupni základních škol je prý pětiminutová přestávka příliš krátká, protože si během ní nestačí odpočinout. Problémy by mohlo způsobit i zkrácení přestávky na oběd, protože kapacita některých školních jídelen je malá a děti by se nestihly vystřídat. Obecně ale oslovení ředitelé vítají možnost volby a větší volnost při tvorbě struktury vyučovacího dne. "My toho nevyužijeme. Ale pokud je to ve vyhlášce jako možnost, a nikoliv povinnost, tak mi na tom nic nevadí," uvedl ředitel Gymnázia Brno Jiří Herman. Za "komický" a "nesmyslný" označil návrh na zkrácení přestávek senátor a stínový ministr školství za ČSSD Marcel Chládek. Podle něj jsou takové plány výrazem bezradnosti ministra Dobeše.~sko~for~pol~pod
Paroubek: Propad příjmů rozpočtu může být až 60 mld. Kč Praha 5. ledna (ČTK) - Letos hrozí kvůli poklesu ekonomiky propad příjmů proti schválenému státnímu rozpočtu o 50 až 60 miliard korun, řekl dnes novinářům předseda Národních socialistů - levice 21. století Jiří Paroubek. Představitelé této strany viní vládu z toho, že pokračuje v destrukci rozpočtových příjmů, a ze zadlužování. Skutečnost, že je letošní rozpočet se schodkem 105 miliard korun postaven na nereálném odhadu ekonomického růstu, přiznává i vláda. Ministr financí Miroslav Kalousek (TOP 09) se domnívá, že příjmy by se letos měly kvůli horšímu vývoji ekonomiky propadnout o 30 až 50 miliard, premiér Petr Nečas (ODS) v prosinci mluvil o 40 miliardách. Vláda připravuje opatření, která by vedla k tomu, aby byla výše deficitu dodržena. Někdejší sociálnědemokratický premiér Paroubek soudí, že další rozpočtové škrty už nejsou možné. "Pravicové vlády schodky nezdědily, ale vytvořily," tvrdí Paroubek. Před pěti lety byl podle něho státní deficit 948 miliard korun i s rozpočtovou rezervou 150 miliard korun. V roce 2014, na konci volebního období, to prý bude přes 1,8 bilionu korun. Cílem pravicových vlád nejsou podle Paroubka úspory, ale přesun bohatství od lidí s nižšími a středními příjmy k lidem s vysokými příjmy. Předseda Národních socialistů kritizoval v této souvislosti i zvyšování nepřímých daní. Národní socialisté kabinet kritizovali také za údajně špatné čerpání evropských fondů. Loni Česko nezískalo podle stranického mluvčího pro ekonomiku Filipa Drapáka asi 42 miliard korun; téměř 13 miliard nebude už mocí být vyčerpáno nikdy. Podle Paroubka by se kabinet měl vydat, co se týče získávání evropských dotací, cestou krizového řízení.~pol~pod~mak
Film o železné lady vzbuzuje rozpaky, Streepová je ale oceňována Londýn 4. ledna (ČTK) - Britští filmoví kritici netají rozpaky nad životopisným snímkem Železná lady o bývalé britské ministerské předsedkyni Margaret Thatcherové, který má dnes v Londýně předpremiéru. Za jeho světlou stránku ale shodně považují výkon americké herečky Meryl Streepové, která ve filmu hraje hlavní roli a která by podle množících se spekulací mohla za něj dostat svého třetího Oscara. Streepová, kterou čeká letošní čestný Zlatý medvěd za celoživotní dílo a která byla nominována v souvislosti s filmem Železná lady na ocenění Zlatým glóbem pro nejlepší herečku, ztvárňuje stárnoucí konzervativní premiérku Thatcherovou, která bilancuje svou politickou kariéru. "Streepová našla za karikaturou ženu," reagoval list Times. "Pouze herečka úrovně Streepové mohla zachytit podstatu Tchatcherové," přidal se deník Daily Mail. Podle Guardianu je ovšem Streepová velkou zbraní tohoto místy idiotského a pochybného snímku, který je "krutým znázorněním věku, samoty a dekadence". Film zkritizoval také autor životopisu Tchatcherové John Campbell, z jehož díla výrobci filmu přitom čerpali. Podle Campbella je postavení Tchatcherové zveličováno na úkor dalších členů její někdejší vlády, a to hlavně v případě exministra zahraničí Geoffreyho Howea. Snímek natočila britská režisérka Phyllida Lloydová, která se Streepovou spolupracovala již na populárním filmovém muzikálu Mamma Mia!. Britská kina film premiérově uvedou v pátek, česká o necelé dva měsíce později. Éra Thatcherové (1979 až 1990) byla obdobím velkých sociálních a ekonomických změn v Británii. Jako jediná žena v úřadu britského premiéra dokázala zlomit moc odborů, které místy až tyranizovaly Británii neustálými stávkami, a z milionů Britů učinila majitele akcií a domů. Názor na osobnost jediné britské premiérky však Brity stále rozděluje.~kul~mag
Lidovky.cz: Za hudbu v autech se platit nemusí, říká ministerstvo Praha 4. ledna (ČTK) - Autorské odměny za poslech hudby z rádií ve služebních autech se podle ministerstva kultury platit nemusí. Uvedl to dnes server Lidovky.cz. Poplatky požaduje od firem kolektivní správce autorských práv Intergram, který zastupuje umělce i výrobce. Tvrdí, že poslech hudby z rádia ve firemním autě je veřejná produkce, a tak by měly podniky, kterým vozy patří, platit za její šíření. Pro firmy jde o dodatečný náklad v řádech tisíců korun ročně, Intergram může takto vybrat miliony. Ministerstvo dostalo od firem asi stovku stížností na postup Intergramu a právní oddělení resortu se postavilo na stranu podnikatelů. "Intergram považuje veřejné sdělování pouze za opak užití pro osobní potřebu, což není správně," řekl serveru ředitel odboru autorského práva ministerstva kultury Pavel Zeman. Ve svém stanovisku resort uvádí, že pokud služebním vozem jezdí konkrétní řidič a poslouchá rádio, nejde o veřejné sdělování, což ale Intergram ve svém právním výkladu zcela ignoruje. Zástupce umělců tak vybral od podnikatelů a živnostníků již desetitisíce korun, na které nemá podle ministerstva nárok. Podnikatelé navíc argumentují tím, že hudbu z autorádií nevyužívají k tvorbě zisku. I v tom s nimi ministerstvo souhlasí, přičemž se odvolává na praxi v zahraničí, kde k tomu kolektivní správci přihlížejí. V Británii třeba pro služební vozy a dodávky platí výjimka. Poplatky naopak musejí odvádět majitelé vozidel, kde je poskytována služba, například autokarů, zmrzlinářských vozů a podobně. "Mezi vybranými členskými státy EU jsme nenašli žádný, který by poplatky za autorádia ve služebních autech vybíral," uvedl Zeman. Intergram se podle Hospodářských novin zaštiťuje posudkem Ústavu práva autorského Právnické fakulty Univerzity Karlovy, z něhož údajně vyplývá, že veřejností je prakticky kdokoliv kromě samotného vlastníka rádia. Stanovisko ministerstva je nezávazné, výbor Intergramu teprve rozhodne, zda se jím bude řídit. "V případě, že rozhodne podřídit se stanovisku ministerstva v této věci, bude Intergram poplatky za autorádia vracet," sdělil serveru ředitel společnosti Martin Mařan. Pokud by peníze dál vybíral, může přijít na řadu soud, píšou Lidovky.cz.~zak~kul~efm
Změny ve vysílání České televize Změny ve vysílání České televize ČT 2   3. ledna 2012    Ruší se pořady: 20:50 Po stopách třetího odboje - Vrátím se a osvobodím vlast 21:20 Historie.cs   Změnou se zařazuje: 20:50 Gentleman Josef Škvorecký          Vzpomínka na světově významného českého spisovatele a exilového nakladatele, který nás opustil ve věku osmdesáti sedmi let (2007).          Scénář a režie P. Kaňka   Časový posun (původně 22:05): 21:50 Filmový klub - Ženy za kamerou          Stínu neutečeš          Pátrání po rodinném tajemství, které je ukryto v nejspodnějších zásuvkách.          Český film (2009). Hrají: J. Adamová, P. Landovský, H. Dvořáková, A. Polívková, F. Němec, A. Švehlík, M. Hádek, M. Roden a další. Režie Lenka Kny (103min)          (Premiéra)   Změnou se zařazuje: 23:35 Život zpěvačky Evy Pilarové v pohledu Andrey Majstorovičové          Portrét umělkyně silného hlasu a osudu   od 23:50 beze změny   Pramen: redaktorka ČT Marie Havlová, tel.~med
Při nehodě autobusu v Číně zahynulo 16 lidí Peking 4. ledna (ČTK) - Při nehodě autobusu v jižní Číně přišlo dnes o život 16 lidí. Oznámila to agentura AP s odvoláním na čínské sdělovací prostředky. Autobus dostal smyk při přejezdu zasněženého mostu v provincii Kuej-čou a zřítil se do desetimetrové strže. Kromě 16 mrtvých ale nejsou k dispozici informace, že by někdo také utrpěl zranění. Tři desítky lidí havárii přežily. V úterý zahynulo 13 lidí v centrální provincii Chu-nan, kde kamion přejel středové hrazení na dálnici a čelně narazil do protijedoucího autobusu. Obě nehody se staly na počátku oslav lunárního roku, kdy se dávají do pohybu miliony lidí po celé Číně - na silnicích, železnicích i letadly. Hlavní oslava letos připadá na 23. ledna. Bezpečnost v dopravě představuje v Číně vážný problém, mnohé nehody jsou následkem nebezpečného řízení vozidel i špatného stavu komunikací.~dpr~zak
6341. sázkový den Praha 3. ledna (ČTK) - V 6341. sázkovém dnu losování hry Šťastných deset byla v úterý 3.~spo
Náměstek Husák nebude za schůzku s politiky nijak potrestán Praha 4. ledna (ČTK) - Náměstek policejního prezidenta Vladislav Husák nebude nijak potrestán za svou listopadovou schůzku s politiky a lobbisty v Obecním domě. Závěr prověřování již předal šéf policie Petr Lessy ministrovi vnitra Janu Kubicemu, který chtěl schůzku vysvětlit. Informuje o tom Aktuálně.cz. Husák kvůli schůzce původně nabídl Lessymu svoji demisi. "Petr Lessy došel k závěru, že pan náměstek Husák neporušil žádné zákonné ustanovení ani etický kodex policie," řekl serveru mluvčí ministerstva Vladimír Řepka. Husák ve spisu, který dostal Kubice, uvádí, že se v den setkání pohyboval v centru hlavního města, kde měl naplánované schůzky s dlouholetými přáteli. "Mimo jiné zahlédl i tváře lidí, se kterými se zná mnoho let, a považoval za společensky vhodné se s nimi pozdravit," sdělil Řepka serveru. Deník Blesk již dříve uvedl, že se Husák sešel v Obecním domě například s kontroverzními podnikateli Tomášem Hrdličkou a Romanem Janouškem. Kromě nich tam byli i Pavel Bém, Milan Richter či Rudolf Blažek, kteří patří k jedné ze dvou frakcí pražské ODS. "Já bych to už nechtěl komentovat, bylo to stokrát omílané," řekl Aktuálně.cz Lessy. Upozornil však své náměstky, aby se podobných setkání vyvarovali. Husákovo vyjádření se serveru nepodařilo získat. Náměstek ve své funkci zatím zůstal, přestože před několika týdny nabídl rezignaci. Lessy se k ní ale plánuje vrátit. "Až bude vyřešena organizační struktura, tak budu řešit nové uspořádání policejního prezidia a přijde na řadu i tato otázka," řekl serveru. Spekuluje se také o tom, že by se Husák mohl stát novým ředitelem Útvaru pro ochranu ústavních činitelů.~zak
Bývalý nejlepší fotbalista světa Ronaldo má horečku dengue Sao Paulo 4. ledna (ČTK) - Trojnásobný nejlepší fotbalista světa Ronaldo onemocněl horečkou dengue. Čtyřiatřicetiletý Brazilec se nakazil během svátků, které strávil ve svém domě v přímořském státu Bahía. Ronaldo informoval o svém zdravotním stavu na Twitteru den poté, co byl propuštěn z nemocnice. Na sociální síti jeden z lídrů organizačního výboru MS 2014 zveřejnil svou fotografii z nemocniční postele s dovětkem "zatracený moskyt". Právě tento hmyz horečku dengue přenáší. Onemocnění se projevuje horečkou, bolestí hlavy, svalů a kloubů. Pokud není k dispozici vakcína a pacientům se nedostane odpovídající léčby, může mít tato infekční nemoc fatální následky.~spo
Vodovody a kanalizace Pardubice dostaly od ÚOHS rekordní pokutu Brno 4. ledna (ČTK) - Vodovody a kanalizace Pardubice dostaly od Úřadu pro ochranu hospodářské soutěže (ÚOHS) rekordní pokutu devět milionů korun. Důvodem jsou chyby v tendru na modernizaci biologické čistírny odpadních vod v pardubické části Semtín. ČTK to dnes řekl předseda ÚOHS Petr Rafaj. Podle něj vodárenská společnost nepostupovala transparentně při výběru nejvhodnější nabídky. Úřadu také vadí, že jej firma neinformovala o tom, že už uzavřela smlouvu s vítězem tendru. Zatím rekordní pokutu 6,55 milionu korun dostalo loni v květnu město Liberec za chyby v tendrech souvisejících s mistrovstvím světa v klasickém lyžování v roce 2009. Město tendry nezákonně dělilo. Hodnota libereckých zakázek, které ÚOHS zkoumal, se pohybovala kolem jedné miliardy korun. Stavba čistírny v Semtíně už začala, vodárny na rozhodnutí ÚOHS nečekaly. "Kvůli splnění emisních limitů je nutné dokončit úpravy a spustit zkušební provoz do konce roku 2013. Museli jsme začít stavět, abychom stihli termín," uvedl v prosinci ředitel společnosti Josef Fedák. Společnost získala na modernizaci příslib dotace 70 procent z uznatelných nákladů od Státního fondu životního prostředí. Definitivní rozhodnutí o přidělení peněz však dostane až poté, co doloží potvrzeného dodavatele stavby. Náklady na stavbu se podle rozpočtu projektanta odhadovaly na 420 milionů korun, vítězná firma nabídla cenu 305 milionů korun. Kromě státní dotace budou Vodovody a kanalizace modernizaci platit také z úvěru a z vlastních zdrojů, finančně se na ní bude podílet i společnost Synthesia. Čistírnu vodárny vlastní, koupily ji od chemičky před pěti lety za 485 milionů korun. Její modernizace zlepší životní prostředí, zvláště kvalitu vody v Labi. Původně měla být rekonstrukce ještě dražší, odhadem měla vyjít na zhruba 700 milionů korun. Chemička ale zrušila část výroby, čistírna by tak měla zbytečně velkou kapacitu, a vodárny proto musely projekt přepracovat. Evropská legislativa dříve určovala aglomeracím o velikosti pardubické modernizovat čistírny do roku 2010, což byl ale nereálný termín. Pardubické vodárny mají od krajského úřadu povolení dokončit investici a spustit zkušební provoz do konce roku 2013.~zem~ene~ekl~sta~efm
Gajdůšková chystá zákon upravující mimo jiné odmítnutí léčby Praha 5. ledna (ČTK) - Zákon o právech pacientů, který by měl mimo jiné stanovit podmínky odmítnutí další léčby nemocnými se smrtelnou chorobou, chystá místopředsedkyně Senátu Alena Gajdůšková (ČSSD). Normu chce předložit v červnu ve spolupráci se Svazem pacientů ČR, jehož je viceprezidentkou. Do té doby hodlá návrh předložit k odborné diskusi. Oznámila to dnes novinářům s tím, že její předloha nemá umožnit legalizaci eutanazie. Práva pacientů už upravuje nedávno přijatý zákon o zdravotních službách, který mimo jiné obecně podmiňuje poskytnutí léčby písemným a informovaným souhlasem nemocného. Zavádí i možnost písemného souhlasu či nesouhlasu s léčením pro případy, kdy by pacient pozbyl vědomí. Podobně Gajdůšková chce navrhnout, aby nevyléčitelně nemocní měli možnost písemně před svědky stvrdit, "že si nepřejí, aby jejich léčba pokračovala za každou cenu". Souhlas s ukončením léčby by pak museli dodatečně potvrdit s časovým odstupem, aby se vyloučila možnost, že písemné přání učinili pod nátlakem. Norma má podle Gajdůškové řešit také právo pacientů na informace a na důstojné zacházení, což zavádí už zákon o zdravotních službách, a způsob řešení jejich stížností. Návrh by měl být hotov v březnu, předložení do schvalovacího procesu by měly předcházet seminář a konference s účastí lékařů. Senátorka připustila, že podporu pro svůj návrh zatím nemá vyjednánu s ostatními stranami. Věří ale, že ji nalezne. Tématem se Senát zabýval už před čtyřmi lety v rámci zákona o legalizaci eutanazie, který předložila tehdejší členka horní komory Václava Domšová (za SNK ED). Její návrh zákona "o důstojné smrti" měl dát nevyléčitelně nemocným trpícím lidem možnost, jak za pomoci lékaře ukončit život. Senát ale normu odmítl. Ani zákon o zdravotních službách neumožňuje pacientům požádat o takové lékařské postupy, "jejichž výsledkem je aktivní způsobení smrti".~for~pol~pod~zdr
Reformu odmítlo 20 z 26 univerzit, akademici vyzvali k protestům Praha 5. ledna (ČTK) - Návrh reformy vysokých škol odmítlo 20 z 26 akademických senátů univerzit. Předsedové senátů vyzvali k peticím a stávkám. Se svými připomínkami se chtějí obrátit také na vládu, ministr Josef Dobeš (VV) prý jejich námitky zkresluje. ČTK to po dnešním jednání předsedů akademických senátů sdělil tajemník senátu Univerzity Karlovy Daniel Feranc. Reforma se připravuje několik let, počítá mimo jiné se zavedením školného. Kvůli nesouhlasu akademiků byly změny pokaždé odloženy.~sko~for~pol~pod
Desetimilionový dar od FC Viktorie dá Plzeň do kultury a sportu Plzeň 5. ledna (ČTK) - Desetimilionový dar městu Plzeň, který slíbila v říjnu plzeňská fotbalová FC Viktoria, bude rozdělen napůl na kulturu a sport. Pět milionů korun půjde v příštích třech letech na festival Smetanovské dny, stejná suma pak na podporu mládežnických sportů ve městě. Obojí formou grantů, které bude schvalovat jak zastupitelstvo, tak komise, v níž budou také zástupci fotbalového klubu. Po dnešním schválení městskou radou to ČTK řekla radní Irena Rottová (ODS). "Nyní musíme oficiálně dar přijmout prostřednictvím darovací smlouvy, kterou připravuje FC Viktoria. Tento týden by měla být hotová a poté ji dostanou do rukou naši právníci a pak se podepíše," dodala. Rozdělení na dvě části si podle Rottové přála Viktorka. "V oblasti kultury byl vypsán tříletý grant, kdy peníze budou rozděleny výhradně na Smetanovské dny, na něž se nyní bohužel nenašly peníze," uvedla. Příští rok a o rok později na ně půjde po 1,5 milionu korun a v roce 2015 dva miliony Kč. Název sportovního grantu a rozdělení peněz se bude teprve schvalovat. Bude to spíše na podporu dětí a mládeže a pro méně výdělečné sporty a tělovýchovné organizace, dodala. Letošní dotace sportu, které schvaluje sportovní komise města, byly výrazně seškrtány. "Pět milionů od Viktorky je pro nás tedy značná pomoc," uvedla radní. V minulých letech rozdělovala sportovní komise 12 milionů korun, ale letos je to o 3,5 milionu méně. Jde výhradně o provozní peníze na elektřinu, topení, nájmy a cesty na zápasy. "Tyto peníze se nebudou rozdělovat prostřednictvím sportovní komise. Speciálně vytvořená skupina určí název grantu a výši částky. Po dohodě s vedením klubu tam bude zástupce Viktorie Plzeň. O první podporu budou moci podle Rottové požádat zájemci velmi brzy. FC Viktoria Plzeň si účastí v prestižní Lize mistrů vydělala přes 300 milionů korun. V polovině října poděkoval majitel klubu Tomáš Paclík zastupitelům za spolupráci a slíbil, že Plzni věnuje uvedenou sumu na podporu neziskového sportu nebo kultury. Nikoli tedy do dokončované přestavby městského fotbalového stadionu ve Štruncových sadech, který přijde radnici spolu s výstavbou náhradního atletického areálu ve Skvrňanech na zhruba 420 milionů korun.~pol~pod~spo
Výsledky MS v ledním hokeji hráček do 18 let MS v ledním hokeji hráček do 18 let ve Zlíně a Přerově: Čtvrtfinále: ČR - Německo 1:2 (0:1, 0:0, 1:1) Branky: 49. Chmelová - 13. a 41. Spielbergerová.   Švédsko - Finsko 2:1 v prodl. (0:0, 1:0, 0:1 - 1:0).   O udržení: Švýcarsko - Rusko 4:2 (1:1, 1:0, 2:1), stav série 1:0.   Další program MS - pátek 6. ledna: 15:00 semifinále: USA - Německo (Zlín), 15:00 o 5. místo: ČR - Finsko (Přerov), 19:00 semifinále: Kanada - Švédsko (Zlín), 19:00 o udržení: Rusko - Švýcarsko (Přerov).~spo
Vládní výbor dal zelenou vzniku úřadu na kontrolu financí stran Praha 4. ledna (ČTK) - Vládní protikorupční výbor podle předsedkyně Karolíny Peake (VV) chce, aby vznikl samostatný úřad na kontrolu financování stran. Zavedení limitu pro výdaje na volby, který výboru Peake navrhovala, neprošel. Nebude proto součástí věcného záměru zákona o kontrole stranických financí, který do připomínkového řízení připraví ministerstvo vnitra, uvedla po zasedání na tiskové konferenci. "Naopak vládní výbor schválil, aby ministerstvo do vládního návrhu zapracovalo zákaz anonymních kampaní ve prospěch politických stran," uvedla vicepremiérka. Speciální úřad podle Peake zajistí, že zákon nebude "bezzubý", obsahovat bude i sankce. Ministerstvo podle ní navrhuje, aby šéfa úřadu jmenoval na pět let prezident na návrh Senátu. Členové výboru rozebírali i další varianty, dnes se sice přiklonili k Senátu, návrh ale ještě může doznat změn. Už dříve se objevily se námitky proti přílišné finanční náročnosti takového kroku. Podle Peake by měly být náklady na provoz úřadu sníženy tím, že bude sídlit v budově jiného už fungujícího. Je také možné, že časem úřad dostane na starosti i další agendu. Jak pro členy vedení úřadu, tak pro inspektory má podle Peake platit jakási konkurenční doložka, že v posledních pěti až deseti letech nebyli politicky exponovanou osobou. Kabinet by měl zákon projednat do konce května, fungovat má od 1. ledna 2013. "Měl by být rozhodně účinný v době příštích parlamentních voleb," uvedla. "Budeme maximálně loajální," řekla Peake na dotaz, jak se budou k návrhu zákona bez limitů na předvolební kampaně, které prosazují, stavět Věci veřejné. Podle Peake má případný strop na kampaně usnadnit vstup do politiky menším stranám.   Zákon o veřejném dohledu nad financováním politických stran a politických hnutí může být podle neziskové organizace Transparency International důležitým nástrojem na potírání korupce. Podle zástupců organizace by ale mohl být mnohem přísnější, než je dosud existující návrh.~for~pol~pod~zak
Výsledky tenisového turnaje mužů v Dauhá Dvouhra - čtvrtfinále: Federer (2-Švýc.) - Seppi (8-It.) 6:3, 5:7, 6:4.~spo
Reuters: UniCredit ve středu projedná zvýšení kapitálu Milán 3. ledna (ČTK) - Správní rada italské banky UniCredit bude ve středu jednat o podmínkách zvýšení základního jmění v rozsahu zhruba 7,5 miliardy eur (asi 192,6 miliardy Kč). Tvrdí to zdroje agentury Reuters. UniCredit je největší bankou v Itálii podle výše aktiv a silně se angažuje v zemích střední Evropy včetně České republiky. Bance hrozí, že jí podle nových pravidel kapitálové přiměřenosti bude chybět 7,97 miliardy eur (asi 204,7 miliardy Kč). Dodržování přísnějších požadavků bude od bank požadovat Evropský bankovní úřad (EBA). Zdroj řekl, že takzvaný cash call, tedy požadavek na dodání peněz, by mohl být stanoven už na 9. ledna. Částka 7,97 miliardy eur, která by bance v případě nedodání peněz od akcionářů chyběla, je největší ze všech bank v Itálii. Úřad EBA zpřísnil požadavky na finanční sílu bank proto, aby evropský finanční systém chránil před dopady dluhové krize v eurozóně. Část expertů ale tvrdí, že pravidla by se měla zpřísňovat pomaleji, neboť hrozí, že banky ve snaze získat peníze omezí úvěrovou aktivitu. Tím by mohly zhatit hospodářské oživení.~mak~fin~eur~efm
Snowboardcross v Bad Gasteinu se nepojede, je málo sněhu Bad Gastein (Rakousko) 3. ledna (ČTK) - Kvůli nedostatku sněhu se 15. ledna neuskuteční v rakouském Bad Gasteinu závod Světového poháru ve snowboardcrossu. O případném přeložení závodu jinam Mezinárodní lyžařská federace zatím nerozhodla. V Bad Gasteinu se měl jet druhý snowboardcross letošní sezony. Pořadatelé však dnes oznámili, že na sjezdovce leží jen půl metru sněhu, což jim nestačí k výstavbě trati pro závod Světového poháru.~spo
Členem představenstva Asseco CE na Slovensku je Grác Praha 5. ledna (ČTK) - Novým členem představenstva počítačové firmy Asseco CE na Slovensku je od prosince šéf zdravotnické divize firmy Marek Grác. Představenstvo se tak o jednoho člena rozšířilo. Společnost to dnes uvedla v tiskové zprávě. Úkolem Gráce bude identifikovat a řídit klíčové projekty v oblasti softwarových řešení pro oblast zdravotnictví v regionu střední Evropy a připravit dlouhodobou strategii pro segment zdravotnictví v rámci celé skupiny Asseco. Asseco CE má vedle Slovenska pobočky v ČR a Maďarsku. Je součástí skupiny Asseco, která patří k ekonomicky nejsilnějším softwarovým společnostem Evropy. V roce 2011 se umístila na sedmém místě v žebříčku The Truffle 100, který analyzuje 100 nejúspěšnějších evropských softwarových firem na základě výnosů z vlastního softwaru.~pit
Al-Irakíja bojkotovala parlament i schůzi irácké vlády Bagdád 3. ledna (ČTK) - Druhá nejsilnější frakce iráckého parlamentu Al-Irakíja dnes splnila své hrozby a bojkotovala zasedání bagdádské sněmovny. Důvodem je spor ohledně stylu vlády šíitského premiéra Núrího Málikího, který podle Al-Irakíje ignoruje oprávněné nároky politických stran a nerespektuje právo. Ministři sekulárního bloku Al-Irakíje se dnes rovněž demonstrativně nedostavili na schůzi irácké vlády. Al-Irakíja už v polovině prosince ostře kritizovala autoritářský styl Málikího vlády. Blok ostře napadl premiéra za to, že nechává údajně střežit rezidence politických oponentů tanky a obrněnými auty. Málikí v reakci na tento krok před dvěma týdny vyzval parlament, aby odňal svou důvěru místopředsedovi vlády, sunnitovi Sálihu Mutlakovi z Al-Irakíje. Krize se ještě vyhrotila vydáním zatykače na sunnitského viceprezidenta Tárika Hášimího, jehož jmenování do této funkce bylo součástí dohody o poměrném zastoupení stran ve vládě. "Žádná dělba moci neexistuje, scénu ovládá jediná skupina. Toto není demokratický Irák, který jsme očekávali," řekl novinářům poslanec Al-Irakíje Nadá Ibráhím. Zasedání vlády se dnes konalo bez účasti osmi ministrů bloku Al-Irakíja. Mluvčí kabinetu oznámil, že vláda absentujícím členům udělí dodatečnou dovolenou a vyčká, než se zasedání kabinetu budou ochotni účastnit. Do té doby je zastoupí příslušní ministerští úředníci. Bojkot schůzí parlamentu a vlády bude podle Al-Irakíje trvat do doby, než režim přestane zatýkat politické oponenty a uspokojí další oprávněné požadavky.~for~pol
Tour de Ski má na programu sedmou etapu z Cortiny do Toblachu Toblach (Itálie) 5. ledna (ČTK) - Běžce na lyžích dnes odpoledne čeká sedmá z devíti etap Tour de Ski. Muži mají mezi italskými městy Cortinou a Toblachem na programu závod na 35 kilometrů volnou technikou s handicapovým startem, ženy poběží patnáctku. Průběžné pořadí i po středečních sprintech dál vedou Polka Justyna Kowalczyková a Švýcar Dario Cologna. Dvojnásobný vítěz Tour Lukáš Bauer je sedmý a stále má v dosahu obhajobu loňského třetího místa. Martinu Jakšovi patří šestnáctá a Evě Nývltové čtyřiadvacátá pozice. O víkendu pak Tour de Ski vyvrcholí dvěma etapami ve Val di Fiemme.~spo
Slavia Praha - Karlovy Vary 1:1 po první třetině Dohrávka 28. kola hokejové extraligy: HC Slavia Praha - HC Energie Karlovy Vary 1:1 po první třetině Branky a nahrávky: 14. Kůrka (Vondrka, Alinč) - 5. Pech (Gründling). Rozhodčí: Hribik, Minář - Barvíř, Blümel.~spo
Indexy burz v Evropě, 3.~bur
Tabulka cen vybraných surovin, 19:00 SEČ, 3.~bur~buk
Vláda projedná vypovězení dohody s USA o ochraně investic Praha 4. ledna (ČTK) - Vláda na svém dnešním zasedání projedná mimo jiné návrh ministerstva financí a zahraničních věcí o ukončení platnosti dohody s USA o podpoře a vzájemné ochraně investic z roku 1991. Podle ministerstev jednání o úpravě dohody selhala. Vypovězením dohody chtějí snížit rizika vzniku mezinárodních arbitráží. "Ukončením platnosti dohody z roku 1991 budou po uplynutí výpovědní doby a ochranné desetileté lhůty odstraněna veškerá rizika plynoucí z nedostatečné právní úpravy a týkající se zejména mezinárodních arbitráží," uvedlo MF. Investice českých a amerických investorů nebudou tímto krokem podle úřadu bezprostředně dotčeny, neboť se na ně bude po dobu dalších deseti let od ukončení platnosti vztahovat režim dohody. Ministři se budou zabývat také postojem Česka pro vyjednávání o budoucnosti peněz z Evropské unie. Česko by mělo v unii prosazovat, aby peníze z evropských fondů dál pomáhaly hlavně rozvoji chudších regionů. V Česku se to týká všech krajů s výjimkou Prahy. Návrh pozice vypracovalo ministerstvo pro místní rozvoj a držet tento postoj doporučila kabinetu také Národní ekonomická rada vlády. Dále bude mít kabinet na stole návrh věcného záměru nového katastrálního zákona. Vznik nové normy si vyžádala připravovaná změna občanského zákoníku. Má například rozšířit počet věcných práv zapisovaných do katastru, nově definuje také nemovitost. Kabinet má návrh zákona schvalovat ve druhém čtvrtletí. Katastrální zákon má nabýt účinnosti shodně s novým občanským zákoníkem 1. ledna 2013.~mak~for~pol~pod
Prodej aut v Německu loni stoupl o devět procent Bad Homburg 3. ledna (ČTK) - Prodej nových osobních automobilů v Německu se v loňském roce zvýšil téměř o devět procent na 3,17 milionu vozů. Uvedl to dnes podle agentury DPA Svaz mezinárodních výrobců automobilů (VDIK). Solidní růst prodeje v Německu kontrastuje s nepříznivým vývojem poptávky na jiných velkých evropských trzích. VDIK však minulý měsíc předpověděl, že v letošním roce prodej aut v Německu stoupne pouze nepatrně na 3,2 milionu vozů. "Německý trh s osobními automobily v roce 2011 prokázal v komplikujícím se prostředí větší odolnost, než mnozí předpokládali," upozornil prezident německého svazu automobilového průmyslu (VDA) Matthias Wissmann. Vývoz automobilů z Německa loni podle VDA stoupl o sedm procent na více než 4,5 milionu osobních vozů. Prodej nákladních automobilů v Německu se zvýšil o 18,5 procenta na 280.100 vozů, což odráželo příznivý vývoj německé ekonomiky. Prodej osobních automobilů ve Francii loni klesl o dvě procenta na 2,2 milionu vozů. V Itálii se prodej propadl o 11 procent na 1,75 milionu vozů a ve Španělsku dokonce o 18 procent na 808.059 vozů.~str~aut~obo
Novým šéfem Yahoo bude Scott Thompson z eBay New York 4. ledna (ČTK) - Americká internetová společnost Yahoo jmenovala svým novým generálním ředitelem Scotta Thompsona. Ten doposud pracoval v internetové aukční síni eBay jako prezident její platební divize PayPal. Společnost Yahoo dnes oznámila, že Thompson nastoupí do jejího čela na začátku příštího týdne. Firma Yahoo začátkem září odvolala generální ředitelku Carol Bartzovou. Její povinnosti od té doby přechodně zastává finanční ředitel Tim Morse. Bartzová ve funkci skončila po dvou a půl letech poznamenaných stagnací, nespokojeností investorů a spory s čínskou společností Alibaba Group. Thompson je podle analytiků v internetových kruzích respektovaným jménem. "Rozhodně to je schopný manažer a ve firmě PayPal je rozhodně úspěšný," uvedl podle agentury Reuters analytik Brett Harriss ze společnosti Gabelli & Co, která v Yahoo vlastní podíl. Akcie společností Yahoo a eBay po zprávě o personálních změnách oslabily. "Pro (akcie) Yahoo je to možná mírně negativní, protože to snižuje pravděpodobnost prodeje celého podniku," řekl o nástupu nového šéfa Harriss. Firma Yahoo je nyní nucena uvažovat o restrukturalizaci svých aktivit, neboť má rostoucí potíže v boji s konkurenty jako Google či Facebook. Thompson bude již čtvrtým generálním ředitelem Yahoo za méně než pět let, napsala agentura AP. "Nikoho v této funkci nečeká snadné období," uvedl analytik Colin Gillis ze společnosti BGC Partners. Upozornil, že Thompson nemá žádné zkušenosti v oblasti restrukturalizace, poukázal nicméně na jeho dobré výsledky v PayPalu. Gillis rovněž uvedl, že firmu PayPal pravděpodobně Thompsonův odchod nepoškodí. "Nějaká nová krev by ji dokonce mohla povzbudit," dodal. Thompson se stal prezidentem společnost PayPal začátkem roku 2008. Předtím ve firmě působil jako viceprezident a technologický ředitel.~pit~efm
Tažení Bachmannové za kandidaturou skončilo dřív než začalo Des Moines (USA)/Praha 4. ledna (ČTK) - Vizitka republikánské kandidátky do prezidentských voleb v USA Michele Bachmannové (55), která odstoupila z boje po neúspěchu v primárkách v Iowě:   - Kongresmanka za stát Minnesota (od roku 2007) byla jedinou ženou mezi republikánskými kandidáty. - Oblíbenkyně Tea Party (neformálního hnutí uvnitř republikánské strany) a křesťanské pravice je odpůrkyní potratů, homosexuálních svazků a kritičkou školských osnov. Vytrvale také brojí proti zásahům současné administrativy USA do ekonomiky. - Šarmantní politička Bachmannová (kritici ji označují za sofistikovanější klon bývalé republikánské kandidátky na viceprezidentku Sarah Palinové) v kampani proslula přeřeknutími a nepřesnostmi, které vzbuzovaly pozornost i úsměšky médií. - Nedávné zemětřesení v USA a úder hurikánu Irene označila například za boží trest za rozhazovačnost politiků. V den výročí smrti krále rokenrolu Elvise Presleyho vyzvala voliče, aby si připomněli jeho narození. - Ve svém rodném Waterloo v Iowě zase Bachmannová zahájila setkání s voliči prohlášením, že jde o domov herce Johna Waynea. Ten se však narodil ve Wintersetu, který je sice také v Iowě, ale od Waterloo je vzdálen přes 240 kilometrů. Ve Waterloo žil několikanásobný vrah jménem John Wayne Gacy. - Narodila se 6. dubna 1956 do rodiny norských imigrantů. - Daňová právnička se stala první republikánkou z Minnesoty, která byla v roce 2006 zvolena do Sněmovny reprezentantů. S politikou začínala v roce 2001 jako senátorka v Minnesotě. - Je vdaná, s manželem Marcusem mají pět dětí. Podle svých slov ale vychovala řadu dalších dětí v pěstounské péči.~pol~for
Slavia Praha - Karlovy Vary 1:1 po první třetině Sestavy: Slavia: M. Kopřiva - Kadlec, Valach, Kuboš, J. Krejčík, Roth, Kolařík, Šulc - Kůrka, Alinč, Vondrka - Micka, Krenželok, Kalus - P. Jelínek, V. Růžička ml., Tomica - Žejdl, Sklenář, J. Doležal. Trenéři: V. Růžička st., Čelanský a Beránek. Karlovy Vary: Salfický - Mocek, Gulaši, Gřegořek, Gawryletz, Prošek, Grünling, Prošek, J. Látal - Dej, Skuhravý, Skladaný - Kumstát, Pech, Košťál - Zaťovič, Mikeska, Kotrla - Zucker, Vachovec, Kuběna. Trenéři: Kýhos, Pešout a Kněžický.~spo
Papandreu končí v čele řeckých socialistů, nepůjde už do voleb Atény 4. ledna (ČTK) - Bývalý řecký premiér Jorgos Papandreu končí v čele vládní strany - Panhelénského socialistického hnutí (PASOK) a nebude už usilovat o křeslo ministerského předsedy v rámci příštích parlamentních voleb. Papandreu to dnes oznámil na schůzce vedení strany. Podle serveru řeckého deníku Ta Nea hodlá Papandreu oficiálně opustit stranickou funkci po předčasných parlamentních volbách, jejichž termín by podle současných odhadů v Řecku měl být po pravoslavných Velikonocích, tedy po 15. dubnu. Papandreu odstoupil z premiérské funkce loni v listopadu v době vrcholící politické a ekonomické krize. Umožnil tím vznik nové koaliční vlády za účasti socialistů i opozičních konzervativců a krajní pravice, jejímž úkolem je pokračovat v nepopulárních hospodářských opatřeních souvisejících s hrozícím řeckým bankrotem. Vedení PASOK, které čelí historicky nejnižším volebním preferencím, si podle Ta Nea nehodlá prozatím vybírat v takové situaci nového volebního lídra a chce postupovat do voleb a případného povolebního vyjednávání jako celek.~pol
Americký krasobruslař Weir si vzal o rok staršího právníka New York 3. ledna (ČTK) - Americký krasobruslař Johnny Weir vstoupil do svazku manželského. Sedmadvacetiletý bronzový medailista z mistrovství světa 2008 si v New Yorku 30. prosince vzal o rok staršího právníka Viktora Voronova. "Mám po svatbě! Konec života v hříchu," uvedl Weir na sociální síti Twitter. "Všechny oficiality máme za sebou," citovala krasobruslaře agentura AP s tím, že svatební oslavu pro přátele a rodinu uspořádají novomanželé v červenci. "Vzít si Viktora byla ta nejhezčí věc v životě. Manželství je nádherná věc a pomáhá pleti, která díky němu neuvěřitelně září," dodal. "Už se těším, až se spolu zabydlíme v Bergen County a zasvětím ho do mého světa plného flitrů a vajíček Fabergé," přidal Weir, který se k homosexualitě přiznal ve své loňské autobiografii. Weir se po loňské olympiádě ve Vancouveru, kde skončil šestý, rozhodl vynechat sezonu. Trojnásobný mistr USA poté uvedl, že by se mohl na led vrátit před hrami v Soči 2014.~mag~mix~spo
Avízo, 6.1.: Brífink ministra vnitra Jana Kubiceho... Č. Budějovice - 13:25 Brífink ministra vnitra Jana Kubiceho, jihočeského policejního ředitele Radomíra Heřmana a ředitele Hasičského záchranného sboru Jihočeského kraje Lubomíra Bureše. Místo: budova Krajského policejního ředitelství Jihočeského kraje, Dvořákova 2 Pramen: Vendula Matějů, mluvčí jihočeských hasičů, tel.~den~for~pol~pod~zak
Plzeň - Sparta Praha 3:2 (2:1, 1:1) po druhé třetině 27. kolo hokejové extraligy: HC Plzeň 1929 - HC Sparta Praha 3:2 (2:1, 1:1) po druhé třetině Branky a nahrávky: 2. Andrašovský (Havlíček), 6. Havlíček (Andrašovský, Dvořák), 33. Dvořák - 15. Philipp (Pacovský), 40. Tenkrát (Broš, Milam). Rozhodčí: Fraňo, Kalivoda - Bláha, Kostka. Sestavy: Plzeň: A. Svoboda - Vykoukal, Jiří Hanzlík, St. Pierre, Kaberle, Marušák, Kinrade, Dan Růžička - Vostřák, Martin Straka (17.-20. M. Heřman), Vlasák - Duda, Jan Kovář, Pletka - Dvořák, Havlíček, Andrašovský - Stránský, Pitule, Johnson. Trenéři: M. Jelínek, Razým a Michal Straka. Sparta: Pöpperle - Milam, Sersen, Kučný, Krstev, Philipp, Husák - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec.~spo
Kurzy eura-17:00; závěr, 5.~bur~bup
Kurzy východoevropských měn k dolaru a euru, 5.~bur~bup
Mezibankovní sazby LIBOR Londýn 5.~bur~bup
Avízo, 11.1.: Setkání novinářů s účastníky semináře na téma... Černá v Pošumaví (Českokrumlovsko) - 11:45 Setkání novinářů s účastníky semináře na téma Společné hlídky jihočeské a hornorakouské policie, který se v Černé v Pošumaví uskuteční od 10. do 12. ledna. Místo: hotel Racek Pramen: Michaela Pavlíčková, mluvčí policie, tel.~den~zak
Většina nových bytů kvůli vyšší DPH zdražila o desítky tisíc Kč Praha 5. ledna (ČTK) - Při koupi nového bytu si lidé musí od Nového roku zpravidla připlatit několik desítek tisíc korun. Velké developerské firmy od Nového roku většinou zdražily nové bydlení kvůli zvýšení spodní sazby daně z přidané hodnoty (DPH). Vyplývá to z dnešní ankety ČTK mezi největšími pražským developery. Ze čtyř největších pražských stavitelů bytů zvýšily od začátku roku plošně ceny Finep a Skanska. Finep ale nabízí na bydlení do konce ledna pětiprocentní slevu. Další z developerů Central Group zvýšil ceny zhruba u 75 procent bytů v prodejní nabídce, Ekospol zdražil 64 procent prodávaných bytů. "Vzhledem k již tak nízkým obchodním cenám se zvýšení DPH do našich cen ve většině lokalit nutně muselo promítnout, nejedná se však o celé čtyři procentní body," řekl ČTK obchodní ředitel Central Group Jiří Vajner. Například cena dvoupokojového bytu s výměrou kolem 40 metrů čtverečních v jednom z projektů Ekospolu činí od začátku letošního roku včetně daně přibližně dva milionu korun. To je zhruba o 70.000 Kč víc než před zvýšením DPH. Rovněž dvoupokojový byt od Central Group o velikosti zhruba 57 čtverečních metrů zdražil přibližně o 93.000 korun na 3,05 milionu.   Obavy ze zdražení bytů kvůli daňovým změnám pomohly podle Ekospolu loňským prodejům, které se na pražském trhu zvýšily u projektů s 50 a více byty o 28 procent. Loňský výsledek už trh v roce 2012 pravděpodobně nezopakuje, soudí generální ředitel Ekospolu Evžen Korec. Plánované zvýšení spodní sazby DPH sloužilo stavitelům bytů v roce 2011 jako dobrý marketingový nástroj pro zvýšení prodejů, soudí Petr Novotný z realitního týmu advokátní kanceláře VDNU legal. "Nyní, když ke zvýšení DPH došlo, jde o legitimní důvod zvýšit ceny, které v důsledku ekonomické situace již několik let klesají," řekl ČTK. Dolní sazba daně z přidané hodnoty od Nového roku stoupla na 14 procent z dřívějších deseti. Od roku 2013 se sazby mají sjednotit na 17,5 procenta. Na nové byty s plochou do 120 metrů čtverečních a rodinné domy do 350 metrů čtverečních se nyní vztahuje snížená sazba DPH. Většina novostaveb na trhu patří právě do této kategorie. U obchodů se staršími byty se neplatí DPH, ale daň z převodu nemovitostí.~sta~mak
6342. sázkový den Praha 4. ledna (ČTK) - V 6342. sázkovém dnu losování hry Šťastných deset byla ve středu 4.~spo
Francouzská vláda chce vyšetření skandálu s prsními implantáty Paříž 3. ledna (ČTK) - Francouzská vláda nařídila vyšetřování případu kolem vadných prsních implantátů společnosti PIP. Oznámila to dnes agentura AFP s tím, že ministr zdravotnictví Xavier Bertrand se vyslovil pro vytvoření parlamentní skupiny pro šetření tohoto globálního skandálu. Po parlamentním šetření volala senátorka vládní pravice Chantal Jouannová, podle níž se tím získá kompletní a komplexní "pohled na to, co se stalo". Ministr zdravotnictví vyzval k vyšetřování příslušné zdravotnické orgány, jejichž úkolem bude především zjistit, jestli šlo o selhání kontrolních systémů, jež umožnily společnosti Poly Implant Prothese (PIP) obchodovat s prsními implantáty. Ledacos nasvědčuje tomu, že gel používaný v implantátech "byl skutečně pančovaný", prohlásil Bertrand. Ve Francii bylo mezi ženami, jimž byly implantáty aplikovány, zjištěno dvacet případů rakoviny. Nicméně mezi nemocí a implantáty nebylo zatím zjištěno propojení. Přesto vláda doporučila zhruba 30.000 žen ve Francii, aby si implantáty nechaly odstranit. Podobně jako další země, kde se používaly implantáty PIP, také Česká republika doporučila ženám s implantáty PIP, aby se poradily se svým ošetřujícím lékařem. Jde však spíše o preventivní vyšetření, jelikož na českém území žádné potíže s nimi spojené nebyly zaznamenány, upozornil Státní ústav pro kontrolu léčiv (SÚKL). Francouzská asociace pro dohled nad léčivy (AFFSAPS) loni oznámila, že se implantáty PIP stahují kvůli praskání a možným zdravotním komplikacím z trhu a přestávají se prodávat a vyvážet. Doporučila, aby pacientky měly zvýšený lékařský dohled. Implantáty PIP se vyráběly od roku 2001. AFFSAPS zjistila, že se plnily silikonovým gelem, který nesplňoval parametry pro prsní implantáty. Pevnost pouzdra navíc neodpovídá požadavkům, takže se mohou objevovat trhliny a gel se může uvolnit do těla, přičemž hrozí záněty. Na celém světě je podle odhadů 400.000 až půl milionu žen s implantáty PIP, většinou v Latinské Americe, Španělsku a Velké Británii.~zdr~zak~for~pol~pod
Americké automobilky loni zvýšily prodej na domácím trhu Detroit 4. ledna (ČTK) - Největší americká automobilka General Motors v loňském roce zvýšila prodej na domácím trhu o 13 procent. Prodej hlavního domácího konkurenta Ford Motor ve Spojených státech stoupl o 11 procent a prodej rivala Chrysler Group vzrostl o 26 procent. Údaje o celoročním a prosincovém prodeji v USA postupně zveřejňují také další výrobci. Dobře si na americkém trhu vedla například největší evropská automobilka Volkswagen, jejíž prodej loni stoupl o 26 procent. Celkový prodej automobilů v USA by měl za loňský rok podle agentury Reuters vykázat desetiprocentní nárůst na zhruba 12,8 milionu vozů. Automobilky GM, Ford a VW však uvedly, že v letošním roce očekávají zpomalení růstu. Výzkumná společnost TrueCar.com předpokládá, že letošní prodej v USA bude činit 14 milionů vozů. Předloni se prodej zvýšil o 11 procent na 11,6 milionu vozů. Zaznamenal tak první celoroční nárůst od příchodu hospodářské recese. V roce 2009 se propadl na 10,4 milionu vozů, tedy na nejnižší úroveň za 27 let. V samotném prosinci prodej GM na domácím trhu stoupl meziročně o pět procent. Prodej Fordu vzrostl o deset procent a Chrysleru o 37 procent. Volkswagen v prosinci zvýšil prodej v USA o 36 procent.~str~aut~obo
ČSSD se vyjádří ke stížnosti na reformy a přímé volbě prezidenta Praha 5. ledna (ČTK) - Ústavní stížnost na vládní reformy a ústavní zákon o přímé volbě hlavy státu budou hlavními tématy dnešní tiskové konference sociální demokracie v Lidovém domě. Účastní se jí předseda strany Bohuslav Sobotka a šéfové poslanecké a senátní frakce Jeroným Tejc a Petr Vícha. Sociální demokracie podle médií podá do konce týdne stížnost k Ústavnímu soudu, ve které se ohradí proti všem reformním zákonům, jejichž projednání v listopadu bojkotovala ve sněmovně několikadenními obstrukcemi. Jde například o důchodovou, zdravotní a sociální reformu či zvýšení DPH. Opozici se nelíbí, že projednávání jednotlivých zákonů bylo v dolní komoře sloučeno. Poslanci prý nedostali dostatečný prostor se vyjádřit. Ústavní soud již dříve obdržel návrh poslanců ČSSD na zrušení několika klíčových ustanovení první části zdravotnické reformy. Sociální demokraté napadli zákon o veřejném zdravotním pojištění, který rozdělil péči na základ a nadstandard. Kritizují také zvýšení poplatku za pobyt v nemocnici z 60 na 100 korun. Přímá volba prezidenta prošla Poslaneckou sněmovnou a nyní je v Senátu, který ovládá ČSSD. Strany se vzájemně napadají z toho, že chtějí přímou volbu torpédovat, ačkoli ji slíbily voličům. Místopředseda ČSSD a senátor Jiří Dienstbier ve středu řekl, že drtivá většina senátorů ČSSD přímou volbu podpoří.~pol~pod~for
Vývoj burzovních indexů Praha 5.~bur
Výsledky tenisového turnaje mužů v Dauhá Dvouhra - 2. kolo: Federer (2-Švýc.) - Žemlja (Slovin.) 6:2, 6:3, Južnyj (Rus.) - Karlovič (Chorv.) 6:2, 6:7 (3:7), 6:3.~spo
Španělsko vydá gruzínského mafiána Šušanašviliho Madrid 5. ledna (ČTK) - Španělská justice dnes nařídila vydání předáka gruzínské mafie Kachabera Šušanašviliho do Gruzie. Muž byl zatčen před necelými dvěma lety ve Španělsku v rámci rozsáhlé operace vedené šesti evropskými zeměmi. Informovala o tom agentura AFP. Ve Španělsku, Německu, Rakousku, Švýcarsku, Francii a Itálii bylo tehdy pozatýkáno 80 osob. Šušanašviliho bratru Lašovi, považovanému za nejvyššího vůdce gruzínské mafiánské organizace, se tehdy ale podařilo za zcela nevyjasněných okolností uniknout před řeckou policií. Španělské úřady soudí, že Kachaber Šušanašvili vedl dočasně organizaci v západní Evropě místo jejího zatčeného šéfa Zachara Kalašova. Ten byl zatčen v roce 2006 v Dubaji a pak vydán do Španělska při předchozí operaci proti rusko-gruzínské mafii, při níž bylo zatčeno 28 údajných mafiánů. Zadržení jsou podezřelí z obchodu s drogami a zbraněmi, z praní špinavých peněz, ze zločinného spolčení, z vyděračství, ale také z plánování vražd.~zak
USA navzdory úsporám posílí vojenskou přítomnost v Tichomoří Washington 5. ledna (ČTK) - Spojené státy navzdory škrtům v rozpočtu ministerstva obrany zvýší svou vojenskou přítomnost v Asii a v Tichomoří, neboť tyto oblasti považují za strategicky důležité. Budou ale pokračovat i v investicích do zásadních partnerství, mezi která patří zejména Severoatlantická aliance. Na tiskové konferenci v Pentagonu to dnes prohlásil americký prezident Barack Obama. Rozpočet amerického ministerstva obrany na příští rok bude 662 miliard dolarů (13,4 bilionu korun). To znamená snížení o 43 miliard proti letošku. Rozpočet na příští finanční rok, který schválil americký Kongres, je přitom o 27 miliard dolarů nižší, než Obama žádal. Americký prezident už oznámil, že úspory budou znamenat, že armáda USA bude štíhlejší. Podle něj si ale Spojené státy zachovají vojenskou převahu nad zbytkem světa. Obama také zdůraznil, že konflikty v budoucnosti budou mít jiný charakter než dosud. "Je třeba obrátit stránku za desetiletím dlouhých válek," prohlásil s poukazem na mnohaleté konflikty v Iráku a v Afghánistánu.~pol~str~for
V Sarajevu se zavírají kulturní instituce, chybějí jim peníze Sarajevo 5. ledna (ČTK) - V uplynulých měsících se v bosenské metropoli Sarajevu uzavřely veřejnosti dveře hned tří kulturních organizací celostátního významu. Jako první to byla už loni v září Umělecká galerie Bosny a Hercegoviny, na přelomu roku pak přišly na řadu rovnou dvě tradiční instituce - Zemské muzeum a Historické muzeum. A jak napsal portál radiosarajevo.ba, není ještě všem dnům konec. Nedostatek peněz se dotýká i sarajevské Národní knihovny, které se teplárna v nejbližší době chystá vypnout topení. Knihovna za něj totiž dluží v přepočtu asi milion korun a peníze jsou v nedohlednu. Jak přitom říká její ředitel Ismet Ovčina, bez topení jsou ohroženy i další instituce sídlící ve stejné budově, například Orientální ústav. A navíc knihovně hrozí i odpojení elektřiny nebo telefonů. "Za takových okolností hrozí, že nám nakonec zamrzne voda v trubkách, což by vedlo mohlo vést k nenahraditelným ztrátám na knihovním fondu," dodává Ovčina. Sarajevská Národní knihovna se přitom v posledních patnácti letech jen z obtížemi vzpamatovala z jiné katastrofy - požáru, který v srpnu 1992 způsobilo srbské ostřelování města a jemuž padlo za oběť tři miliony svazků včetně tří stovek unikátních rukopisů. Kvůli nedostatku peněz, který se zatím bez úspěchu snaží vyřešit celobosenské i místní úřady, jsou v ohrožení i tři další kulturní organizace sídlící v Sarajevu. V nejistotě tak žijí zaměstnanci Muzea literatury a divadelního umění, Kinotéky neboli filmového archivu a Knihovny pro slabozraké a nevidomé. Ti všichni si přitom již dávno zvykli na to, že platy dostávají jen někdy a s velkým zpožděním.~kul~fin
Fotbalisté Walesu sehrají zápas s Kostarikou k poctě Speedovi Londýn 4. ledna (ČTK) - Fotbalisté Walesu sehrají 29. února v Cardiffu přípravný zápas s Kostarikou, jenž bude poctou jejich trenérovi Garymu Speedovi, který se v listopadu oběsil. Právě proti Kostarice sehrál v květnu roku 1990 Speed svůj první z celkově 85 zápasů za národní mužstvo. "Bude to příležitost oslavit život a úspěchy, kterých dosáhl ve službách velšskému fotbalu jako hráč a trenér," uvedli představitelé Velšské fotbalové asociace, jež ještě neoznámila jméno Speedova nástupce. Deset procent z výtěžku vstupenek na zápas půjde na charitativní projekty podle výběru Speedových pozůstalých.~spo
Kalendář s komunistou Živkovem je v Bulharsku prodejním hitem Sofia 4. ledna (ČTK) - Kalendář s portrétem bývalého bulharského komunistického vůdce Teodora Živkova se stal v Bulharsku prodejním hitem. V 80. letech to byl oficiální portrét hlavy státu, informoval internetový portál vsekiden.com. Kalendář obsahuje známou fotografii Živkova, která visela v 80. letech po celé zemi jako oficiální portrét. Živkov stál v čele státu 35 let, od roku 1954 do pádu komunismu v roce 1989. Pozorovatelé interpretují úspěch kalendáře tím, že v době krize široké masy obyvatelstva touží po "klamavých" jistotách totalitárního státu, kdy si údajně všichni byli "rovni". Loni začaly v obci Pravec, rodném místě Živkova, oslavy 100. výročí narození někdejšího komunistického vůdce. Právě Živkov městu udělil status malého města.~mag~pol
Reformu odmítlo 20 z 26 univerzit, akademici vyzvali k protestům Praha 5. ledna (ČTK) - Návrh reformy vysokých škol odmítlo 20 z 26 akademických senátů univerzit. Předsedové senátů vyzvali k peticím a stávkám. Se svými připomínkami se chtějí obrátit také na vládu, ministr Josef Dobeš (VV) prý jejich námitky zkresluje. ČTK to po dnešním jednání předsedů akademických senátů sdělil tajemník senátu Univerzity Karlovy Daniel Feranc. Reforma se připravuje několik let, počítá mimo jiné se zavedením školného. Kvůli nesouhlasu akademiků byly změny pokaždé odloženy. Reakci ministerstva ČTK zjišťuje. "Předsedové akademických senátů vysokých škol vyzývají akademické senáty, aby zvážily všechny vhodné kroky, které by přiměly státní moc respektovat vůli členů akademických obcí a jejich demokraticky ustanovených reprezentací včetně případných veřejných vystoupení, jimiž mohou být kromě rezolucí, petic, v případě potřeby též demonstrace nebo stávky," stojí v dnes přijatém materiálu, který má ČTK k dispozici. Akademikům došla trpělivost poté, co se ministerstvo údajně vyhnulo vypořádání jejich 11 zásadních připomínek. O připomínkách by jinak ministr musel informovat všechny členy vlády. Předkládací zpráva k věcnému záměru zákona o vysokých školách je podle akademiků "účelově zavádějící a úmyslně zkresluje připomínky podané Radou vysokých škol". Zástupci univerzit proto napsali kabinetu dopis, v němž jej upozorňují na výtky akademické obce. Školám vadí hlavně nepřipravenost zákona o finanční pomoci studentům i některé plánované změny. Nově by třeba mělo v akademických senátech zasedat méně studentů. Titul profesora a docenta by už také neměl mít celorepublikovou platnost, ale byl by vázán vždy na konkrétní univerzitu, která jej udělila. Akademici odmítli i zavedení školného. To by mělo být zavedeno v roce 2013, maximální výše by měla být 10.000 korun za semestr. Návrh počítá i se systémem spoření a půjček na vzdělání. Za půjčky by přitom bankám ručil stát.~sko~for~pol~pod
Nadal na úvod v Dauhá porazil Kohlschreibera Dauhá 3. ledna (ČTK) - Druhý tenista světového žebříčku Rafael Nadal vstoupil do nové sezony na okruhu ATP vítězstvím. V prvním kole turnaje v Dauhá porazil Němce Philippa Kohlschreibera 6:3, 6:7 a 6:3. Pětadvacetiletý Nadal, který si zvyká na novou těžší raketu, porazil o tři roky staršího Kohlschreibera i v osmém vzájemném utkání. Bývalá světová jednička narazí na německého soupeře také ve druhém kole, kde se utká s Denisem Gremelmayrem. Nadal odstartoval sezonu minulý týden na exhibici v Abú Zabí, kde na turnaji pro šest pozvaných hráčů obsadil třetí místo. V Dauhá se ještě dnes přestaví obhájce titulu Roger Federer. Švýcarský vítěz turnaje také z let 2006 a 2005 se v prvním kole utká s Rusem Nikolajem Davyděnkem.~spo
Výsledky skupiny B VTB ligy basketbalistů VTB liga basketbalistů, skupina B: Minsk 2006 - CSKA Moskva 52:96, Jenisej Krasnojarsk - Prokom Gdyně 102:79. Tabulka:   1.	CSKA Moskva	8	7	1	661:513	15	2.	Spartak Petrohrad	8	7	1	633:554	15	3.	Lietuvos Rytas	8	5	3	618:592	13	4.	Azovmaš Mariupol	8	4	4	605:600	12	5.	Lokomotiv Kubaň Krasnodar	8	4	4	600:612	12	6.	Prokom Gdyně	8	3	5	579:593	11	7.	ČEZ Basketball Nymburk	8	3	5	588:621	11	8.	Jenisej Krasnojarsk	8	3	5	629:664	11	9.~spo
Polský student výtvarného umění si sám pověsil svůj obraz v muzeu Vratislav 4. ledna (ČTK) - Jistému polskému studentovi výtvarného umění se nechtělo čekat několik desítek let, než se jeho díla dostanou do renomovaných výstavních síní. A tak sám svůj obraz tajně pověsil v národním muzeu ve Vratislavi, kde visel několik dnů, aniž si toho kdokoli povšimnul. "Rozhodl jsem se, že nebudu čekat 30 nebo 40 let, až se moje práce objeví na takovém místě, chci z nich mít prospěch tady a teď," vysvětlil v televizi TVN24 Andrzej Sobiepan, student vratislavské akademie výtvarných umění, proč se k neobvyklému kousku odhodlal. Díky tomu se stal středem zájmu polských i zahraničních médií. Při tvorbě díla z cyklu nazvaného po jednom plemeni vepře domácího Sobiepan použil vepřovou kůži. Na obrazu převládá bílá barva, v jeho dolní části je padající list akátu. Student řekl, že místo pro svůj obraz hledal při návštěvách národního muzea. Vybral to nejbezpečnější v oddělení současného polského umění a počkal si na chvíli, kdy hlídač nedával pozor. Celou akci, do níž se pustil 10. prosince, nahrál na kameru. Pracovníci muzea si nového kousku všimli teprve za tři dny. Sobiepan tvrdí, že se inspiroval britským pouličním umělcem Banksym, který před několika lety svá díla propašoval do newyorských galerií. Ředitel muzea Mariusz Hermansdorfer v televizi TVN24 řekl, že to, co mladý výtvarník udělal, ukázalo, že instituce má jisté nedostatky pokud jde o ostrahu uměleckých předmětů. Na druhou stranu o Sobiepanově akci mluví jako o "vtipném happeningu". Obraz, který byl několik dnů "vetřelcem" ve vratislavském národním muzeu, si lidé nyní mohou prohlédnout v muzejní kavárně. O víkendu půjde do dražby v rámci tradiční celopolské charitativní akce, která má pomáhat nemocným dětem. Letos organizátoři sbírají peníze na nákup moderních přístrojů pro záchranu života předčasně narozených miminek a na inzulinové pumpy pro těhotné ženy s cukrovkou.~mag~kul
Argentinské prezidentce byl odoperován zhoubný nádor Buenos Aires 4. ledna (ČTK) - Argentinští chirurgové dnes prezidentce Cristině Fernándezové odoperovali zhoubný nádor na štítné žláze. Lékaři předpokládají, že rekonvalescence se obejde bez chemoterapie, jelikož nemoc se nestihla rozšířit, ani zasáhnout lymfatické uzliny. Pravomoci hlavy státu zatím převzal viceprezident Amado Boudou. V čele země zůstane podle agentury AP nejméně 20 dní, dokud bude prezidentka v péči lékařů. Prezidentka by měla tři dny zůstat v nemocnici, ale mluvit by mohla už za dva. Během jednoho až dvou týdnů ale obvykle pacienti mohou začít pracovat, prohlásila asistentka chirurgie na Newyorské univerzitě Jennifer Ogilvieová. Nádor byl u prezidentky diagnostikován při rutinní prohlídce krátce poté, co v prosinci zahájila svůj druhý prezidentský mandát. Fernándezová se stala první ženou v Latinské Americe, která byla opakovaně zvolena do prezidentského úřadu. Je už několikátou hlavou latinskoamerické země, u níž byla v poslední době zjištěna rakovina. Nedávno byli nuceni se podrobit operaci paraguayský prezident Fernando Lugo, jeho venezuelský kolega Hugo Chávez či brazilská prezidentka Dilma Rousseffová, stejně jako její předchůdce v úřadu Luiz Inácio Lula da Silva. Chávez přitom přišel s "teorií", že Spojené státy možná vyvinuly způsob, jak u levicových představitelů v Latinské Americe vyvolat rakovinu.~for~pol~zdr
Rampula a spol.: Ať Pospíšil kvůli MUS prověří i další žalobce Praha 5. ledna (ČTK) - Bývalý pražský vrchní státní zástupce Vlastimil Rampula a další dva žalobci podali ministru spravedlnosti Jiřímu Pospíšilovi (ODS) podnět, aby přezkoumal odpovědnost i dalších "zainteresovaných" státních zástupců za možná pochybení v případu Mostecké uhelné společnosti (MUS). V žádné kauze nelze postupovat selektivně jen vůči vybraným lidem, stojí v dokumentu, který ČTK zaslali Rampula, náměstek vrchního státního zástupce Libor Grygárek a Ladislav Letko. Pospíšil dnes oznámil, že na ně nejpozději v pondělí podá kárné žaloby a dočasně je zprostí výkonu funkce kvůli průtahům v případu MUS. "Vzhledem k závažnosti Vašich tvrzení tímto činíme podnět k prošetření odpovědnosti všech osob zainteresovaných na předmětné kauze, neboť v žádné kauze, tedy ani v této, není možné postupovat selektivně jen vůči některým vybraným osobám a vytrhávat z kontextu pouze určitý časový úsek řízení. Takový postup by nasvědčoval účelovosti bez snahy zjistit skutkový stav, o němž jsou důvodné pochybnosti," napsala trojice žalobců v podnětu. Pospíšil chce podat kárné žaloby na Rampulu, Grygárka, Letka, jenž kauzu MUS dozoroval, a Marcelu Kratochvílovou, která již byla v souvislosti s kauzou sesazena z vedení odboru závažné hospodářské a finanční kriminality. Ministr jim vytýká především průtahy, část z nich označil za účelové. Obsah kárných žalob nechtěl Pospíšil blíže komentovat. Točí se však prý především kolem nečinnosti Vrchního státního zastupitelství v Praze (VSZ) v souvislosti s dotazem Švýcarska, zda se Česká republika hodlá připojit k tamnímu trestnímu řízení, které se týká obchodů s akciemi MUS. "V předmětné věci se necítíme vinni jakýmkoliv pochybením," reagovali dnes Rampula, Grygárek a Letko.~zak~ene~sur
Policie viní muže z pokusu o zneužití dotace 15,5 milionu Kč Kovářov (Českokrumlovsko) 3. ledna (ČTK) - Kriminalisté stíhají pro pokus o podvod statutárního zástupce občanského sdružení Hladinová záchranná služba v Kovářově na Českokrumlovsku, které bylo údajně jen zástěrkou pro získání peněz z Evropské unie. Dotace 15,5 milionu korun byla podle projektu určena na ochrannou hráz pro čluny záchranářů u Lipna, podle policie však místo ní vyrostlo soukromé komerční přístaviště. Příslušníci Útvaru odhalování korupce a finanční kriminality (ÚOKFK) však zasáhli dříve, než byly peníze vyčerpány. Na policejním webu to dnes uvedl mluvčí policejního prezidia Jaroslav Ibehej. Zástupce sdružení požádal v roce 2008 o dotaci z rozpočtu EU a ČR v souhrnné výši 617.000 eur (zhruba 15,5 milionu Kč). "Obviněný ve své žádosti uvedl nepravdivé údaje, neboť deklaroval, že účelem dotace je vybudování ochranné hráze pro záchranné čluny. Jeho skutečným záměrem však bylo vybudování přístavu ke sportovním, rekreačním a komerčním účelům," sdělil Ibehej. Sdružení dobrovolných záchranářů mělo podle policistů jen posloužit k získání milionové dotace. "Po dokončení stavby byla předstírána činnost fungující záchranné služby, ačkoliv přístav užívaly osoby v převážné většině nezpůsobilé k výkonu odborné záchranářské činnosti," řekl mluvčí policie. Údajní záchranáři nebyli k ochraně životů a zdraví lidí na Lipně vázáni žádnou zvláštní povinností nad rámec toho, co by musel podle zákona udělat každý občan České republiky. Obviněný je stíhán na svobodě pro trestné činy pokusů o poškození finančních zájmů Evropských společenství a dotační podvod. V případě pravomocného rozsudku mu hrozí pět až deset let vězení.~zak~fin~eur
Řecko podle premiéra bez pokračující pomoci v březnu zbankrotuje Atény 4. ledna (ČTK) - Řecko čeká v březnu neřízený státní bankrot, pokud si tato silně zadlužená země nezajistí pokračování mezinárodní úvěrové pomoci. Uvedl to dnes podle agentury AP řecký premiér Lukas Papadimos. Varoval, že bez uskutečnění významných reforem Řecko nezíská další část předloni dohodnutého záchranného úvěru. Rozhodnutí přijatá v příštích několika týdnech podle premiéra určí, zda Řecko zůstane v eurozóně, nebo se vrátí ke své dřívější měně drachmě. Mluvčí řecké vlády již v úterý varoval, že Řecko bude muset eurozónu opustit, pokud si nezajistí druhý mezinárodní záchranný program v objemu 130 miliard eur (3,4 bilionu Kč). Tento program byl dohodnut loni v říjnu, jeho konečná podoba však ještě nebyla schválena. Řecko se předloni v květnu stalo první zemí eurozóny, která požádala o mezinárodní finanční pomoc. S Evropskou unií a Mezinárodním měnovým fondem (MMF) se Atény dohodly na podmínkách čerpání tříletého úvěru v objemu 110 miliard eur. Druhý 130miliardový záchranný program s účastí soukromých investorů si Řecko loni dohodlo poté, co se ukázalo, že první úvěr nebude Aténám stačit. Papadimos již ve svém novoročním projevu uvedl, že Řecko musí pokračovat v reformách, aby se udrželo v eurozóně. Řecko již zavedlo mnohá úsporná opatření, aby dostalo pod kontrolu schodek svého rozpočtu. Mluvčí vlády v úterý upozornil, že možná budou zapotřebí další opatření, například zavedení nových daní. Vládní úspory a nové daně ovšem v Řecku v minulosti vyvolaly masové protesty odborů a obyvatel země.~mak~fin~for~pol~eur
Tisk: PepsiCo uvažuje o zrušení zhruba 4000 pracovních míst New York 5. ledna (ČTK) - Americký výrobce nealkoholických nápojů PepsiCo uvažuje o zrušení zhruba 4000 pracovních míst a snížení penzijních příspěvků. Chce tak podpořit své zisky. Informoval o tom list New York Post s odvoláním na informované zdroje. PepsiCo nyní po celém světě zaměstnává zhruba 300.000 lidí. Mluvčí společnosti se podle listu k informaci o možném snižování počtu zaměstnanců odmítl vyjádřit, napsala agentura Reuters. Firma PepsiCo v loňském třetím čtvrtletí zvýšila čistý zisk meziročně o čtyři procenta na dvě miliardy dolarů (přes 40 miliard Kč). Tržby společnosti stouply o 13 procent na 17,6 miliardy dolarů.~ptr~odb~efm
Fotbalista Reyes odchází z Atlétika Madrid a vrací se do Sevilly Madrid 5. ledna (ČTK) - Útočník José Antonio Reyes přestoupil z Atlétika Madrid do Sevilly, která za něj zaplatila 3,5 milionu eur (asi 90 milionů korun). Se svým mateřským klubem se osmadvacetiletý fotbalista podle agentury AFP dohodl na smlouvě do roku 2015. Reyes, který v této sezoně za Atlético odehrál osm zápasů a dal dva góly, se do Sevilly vrací po osmi letech. V roce 2004 z andaluského klubu odešel do Arsenalu, poté strávil jednu sezonu v Realu Madrid a nastupoval také za Benfiku Lisabon. V Atlétiku byl jednadvacetinásobný španělský reprezentant od roku 2007 a s klubem vyhrál Evropskou ligu.~spo
Indexy burz v Evropě, 4.~bur
1. týden Praha 4. ledna (ČTK) - V 1. týdnu Sportky byla ve středu 4. ledna tažena následující čísla:   I. tah 6 - 8 - 14 - 18 - 41 - 44 dodatkové číslo 3   II. tah 4 - 15 - 19 - 31 - 44 - 46 dodatkové číslo 6   Šance 6 - 7 - 4 - 9 - 0 - 7   Jackpot 1. tah Kč 12,600.000 Jackpot 2. tah Kč 15,000.000   SuperJackpot s Premií Kč 39,200.~spo
RRTV žádá ČTÚ o vyjádření k ukončení vysílání programu Prima Praha 4. ledna (ČTK) - Rada pro rozhlasové a televizní vysílání (RRTV) požádala Český telekomunikační úřad (ČTÚ), aby se vyjádřil k ukončení vysílání televizního programu Prima. Vyplývá to ze zápisu z úterního jednání RRTV. Společnost FTV Prima nahradila od Nového roku licenci pro Primu novou pro stanici Prima family. Vyhnula se tak povinnosti sdílet v určitých časech vysílací frekvence s regionálními vysílateli, mimo jiné s Regionální televizní agenturou (RTA). Ta kvůli tomu prozatímně ukončila vysílání. Agentura RTA ukončení vysílání Primy napadla u Městského soudu v Praze, který zároveň požádala o předběžné opatření, aby jí byl přístup do vysílání nového programu umožněn. To ale soud zamítl. Podle FTV Prima agentura RTA šíří nepravdivá tvrzení o nárocích na připojování do programu Primy až do roku 2018. RTA má šest oblastních studií, která působí v Praze, Brně, Ostravě, Českých Budějovicích, Zlíně a Hradci Králové. Studia podle pondělního vyjádření výkonného ředitele RTA Pavla Zuny zatím nikoho nepropustila a jsou připravena opět vysílat, pracovníci agentury ale s návratem na obrazovku příliš nepočítají. O práci tak pravděpodobně přijde 70 lidí. RTA se už dříve se stížnostmi na postup FTV Prima obrátila na RRTV, ČTÚ a Úřad pro ochranu hospodářské soutěže (ÚOHS). Argumentuje zejména tím, že původní celoplošnou licenci získala nejdříve metropolitní Premiéra (dnes Prima) díky spojení s regionálními vysílateli. A že právě tehdejší licenční podmínky zajišťují regionálním televizím přístup do jejího vysílání do roku 2018. FTV Prima ve sporu s RTA podala trestní oznámení a žalobu. RRTV v úterý také udělila telekomunikačnímu operátorovi Telefónica licenci na kabelové televizní vysílání na 12 let pro program O2 Info. Ten může vysílat 24 hodin denně a má sloužit k informování a propagaci televizního vysílání firmy. V oblasti rozhlasu RRTV vyhlásila licenční řízení k provozování vysílání z vysílačů Ústí nad Labem - Stříbrníky a Šumperk - Kolšov. O ústeckou licenci je možné žádat do 24. ledna, o šumperskou do 7. února.~med~efm
EU se údajně dohodla na ropném embargu proti Iránu Brusel/Teherán/Washington 4. ledna (ČTK) - Státy Evropské unie se fakticky dohodly na ropném embargu proti Íránu, které má být trestem za jeho neprůhledný jaderný program. Podle evropských diplomatů se už podařilo rozptýlit obavy některých evropských zemí, které na dodávkách ropy z Íránu výrazně závisejí, zejména Řecka, Španělska a Itálie. "Embargo je v zásadě dohodnuté, už není předmětem diskusí," řekl dnes agentuře Reuters nejmenovaný činitel EU. Zablokování obchodu s ropou může být pro Teherán těžkým úderem, protože země EU jsou po Číně největším dovozcem íránské ropy a odebírají téměř pětinu jeho exportu. Teherán trvá na tom, že evropské embargo mu větší potíže nezpůsobí. "Ztrátu těchto zákazníků snadno nahradíme," řekl agentuře Reuters mluvčí íránské společnosti National Iranian Oil Co. Podle expertů by sice Teherán mohl prodat víc ropy zejména do asijských zemí, musel by jim ovšem nabídnout výraznou slevu. Čína už si připravila vyjednávací pozici tím, že nákup íránské ropy snížila na polovinu. Export ropy tvoří asi 60 až 80 procent příjmů do íránského rozpočtu, který by evropské embargo nepochybně bolestně zasáhlo. Už nyní vyhnaly sankce Západu ceny potravin v Iránu prudce vzhůru a íránská měna rial za minulý měsíc ztratila vůči americkému dolaru 40 procent své hodnoty. Diplomaté z evropských zemí zatím nemají jasno o tom, kdy by mohlo být ropné embargo vyhlášeno. Francie se nechala slyšet, že by se tak mělo stát na schůzce ministrů zahraničí EU koncem ledna. Podle některých diplomatů ještě ohledně harmonogramu protiíránských sankcí panují rozpory. Záměr EU dnes podpořily Spojené státy. Mluvčí amerického ministerstva financí novinářům sdělil, že k omezení íránských příjmů z prodeje ropy může dojít, aniž by se destabilizoval globální ropný trh. Plán na omezení nákupu íránské ropy musí být podle něj dobře načasovaný a rozfázovaný.~pol~ene~sur~eur
Londýnský bílý cukr č. 5-19:30, závěr, 3.~bur~buk
Loterie Fortuna: Výsledky losování hry Zlatých 11 a Denního čísla Praha 4. ledna (ČTK) - V 65. slosování hry Zlatých 11 byla ve středu 4.~spo
Tabulka cen vybraných surovin, 19:00 SEČ, 4.~bur~buk
Avízo, 6.1.: TK ČSSD po skončení jednání politického grémia... Praha - 11:00 TK ČSSD po skončení jednání politického grémia ČSSD v Lidovém domě. Za účasti předsedy ČSSD Bohuslava Sobotky a dalších zástupců vedení strany. Jedním z témat budou návrhy ČSSD v oblasti nedostatečného čerpání peněz z fondů EU. Místo: Lidový dům, místnost č. 202, Hybernská 7, Praha 1 Pramen: tiskový mluvčí ČSSD Martin Ayrer, tel.~den~pol~pod~eur
Dálniční policie bude i nadále používat vozy VW Passat Praha 5. ledna (ČTK) - V tendru na dodávku 20 nových vozů pro dopravní policii zvítězil Volkswagen. Nová vozidla VW Passat by měla být dodána v první polovině dubna 2012, řekla dnes ČTK tisková mluvčí policejního prezidia Veronika Hodačová. Nová vozidla za více než 30 milionů korun od dodavatele Auto Heller s.r.o. budou oproti stávajícím passatům vybavena modernizovanou záznamovou a měřicí technikou. Využívána budou i k dohledu na vybraných rychlostních komunikacích a silnicích první třídy. "Na základě dosavadních zkušeností s šestnácti rychlými vozidly, které využívá dopravní policie od roku 2009 pro dohled na bezpečnost a plynulost silničního provozu na dálnicích a rychlostních komunikacích, dojde v následujících měsících k rozšíření jejich počtu," uvedla Hodačová. Dodala, že stávající vozidla VW Passat policii pomohla především při odhalování nejzávažnějších přestupků v silničním provozu. Nabídky posoudila šestičlenná hodnotící komise. Hodnotícím kritériem byla nejnižší nabídková cena. Ze tří nabídek, které splnily všechny zadávací podmínky, předložila nejnižší nabídkovou cenu ve výši 30,099.672 korun (včetně DPH) firma Auto Heller s.r.o. "V příštím týdnu bude se společností Auto Heller podepsána kupní smlouva," řekla Hodačová. Policie v tendru Passaty upřednosnila před Volvem S 60/V 60 a Opelem Insignia OPC. Média už dříve upozornila, že policie nejdřív stanovila podmínky ve výběrovém řízení tak, že požadavkům vyhovovaly pouze passaty. Policie totiž požadovala originální vyhřívané přední sklo, což měl Passat v nabídce jako jediný. Nakonec na základě námitky jednoho z uchazečů své požadavky upravila. Tendrem se přesto zabýval Úřad pro ochranu hospodářské soutěže (ÚOHS).~zak~str~aut
Organizátoři OH přiznali chybu v prodeji vstupenek Londýn 4. ledna (ČTK) - Organizátoři olympijských her v Londýně přiznali, že omylem prodali na soutěže v synchronizovaném plavání zhruba o 10.000 vstupenek víc, než je k dispozici míst. S poškozenými od prosince jednají o kompenzaci, která může být lukrativní - volných je například ještě několik lístků na finále v běhu mužů na 100 metrů. Pořadatelé dnes uvedli, že k chybě došlo při zadávání vstupních údajů, a prodalo se tak dvakrát tolik lístků. Majitelé přebytečných vstupenek budou mít šanci získat lístky na jiné závody, o které se ucházeli, ale neuspěli. Podle mluvčího her je k dispozici zhruba 200 lístků na finále stovky, která je tradičně považována za jeden z největších taháků her. Organizátorům usnadňuje jednání s poškozenými fakt, že v druhé vlně si vstupenky na synchronizované plavání neobjednávali převážně fanoušci tohoto sportu, ale spíše lidé, kteří se toužili dostat na jakoukoli soutěž na OH.~spo
Na Rallye Dakar se vrátil do čela Peterhansel Chilecito (Argentina) 4. ledna (ČTK) - Devítinásobný vítěz Rallye Dakar Stéphane Peterhansel se vrátil do čela kategorie automobilů. Zkušený Francouz dnes v Argentině vyhrál čtvrtou etapu, na níž se závodníkům měřil čas na úseku dlouhém 326 kilometrů, a vede o pět minut a 41 sekund před Jihoafričanem Ginielem de Villiersem. Dosud první Polák Krzysztof Holowczyc klesl na čtvrté místo. V kategorii motocyklů dál vede Cyril Després. Etapu vyhrál jeho největší konkurent Marc Coma ze Španělska, ale ze ztráty na francouzského lídra stáhl jen dvě minuty. Kamiony jsou ještě na trati.~spo
Loterie Fortuna: Výsledky losování LOTO a Šťastné číslo Praha 4. ledna (ČTK) - Ve 49. slosování hry Loto byla ve středu 4. ledna tažena následující čísla:   30 - 36 - 48 - 28 - 10 - 38   černá   Šťastné číslo: 0 - 2 - 8 - 3 - 4 - 1 - 2   Výhry ve hře Loto     Celkem výher: 24.287   Předběžná částka pro první pořadí hry Loto tj. jackpot pro následující slosování je: 24,800.000 Kč. (bez záruky)    ČTK Pořadí	Počet uhodnutých čísel	Uhodnutá barva	Počet výher	Výše výhry v Kč	1.	6	ANO	0	24,547.476	2.	6	NE	0	10,000.000	3.	5	ANO	1	100.000	4.	5	NE	0	50.000	5.	4	ANO	46	1000	6.	4	NE	33	500	7.	3	ANO	749	100	8.	3	NE	809	50	9.	0	ANO	22.~spo
Francouzský podnikatel chce pomáhat popíračům genocidy Arménů Paříž 3. ledna (ČTK) - Francouzský podnikatel Rachid Nekkaz založil fond, z něhož chce platit pokuty za lidi, kteří by byli odsouzeni za popírání toho, že se Turci dopustili začátkem 20. století genocidy na Arménech. Zákon proti popírání genocidy před časem k nevoli Turecka schválila dolní komora francouzského parlamentu, ještě o něm ale musí rozhodnout Senát. Nekkaz, který je synem emigrantů z Alžírska, chce na pomoc případným "obětem" nového zákona věnovat milion eur (25,7 milionu korun). Za jeho porušení by mohlo hrozit vězení a pokuta do 45.000 eur. Podle Nekkaze si francouzští zákonodárci vzali na mušku islám, protože Turecko je muslimská země. Ankara uznává, že při vojenských operacích pod Kavkazem v letech 1915 až 1917 zahynulo mnoho Arménů, ale tvrdí, že šlo o půl milionu obětí a výsledek chaosu vyvolaného boji. Odmítá termín genocida. Už dobová svědectví ale hovořila o masakru na základě národnosti. Nejen Arménie označuje vraždění za genocidu, jíž padlo za oběť na 1,5 milionu lidí. Nekkaz už loni nabídl, že bude platit pokuty za ženy, které dostanou pokutu za nošení závojů a šátků zahalujících obličej na veřejnosti. Tento zákon, který zakázal nošení například muslimských burek a nikábu, začal platit loni v dubnu.~zak~pol
Slavia Praha - Karlovy Vary 1:1 (1:1, 0:0) po druhé třetině Dohrávka 28. kola hokejové extraligy: HC Slavia Praha - HC Energie Karlovy Vary 1:1 (1:1, 0:0) po druhé třetině Branky a nahrávky: 14. Kůrka (Vondrka, Alinč) - 5. Pech (Gründling). Rozhodčí: Hribik, Minář - Barvíř, Blümel. Sestavy: Slavia: M. Kopřiva - Kadlec, Valach, Kuboš, J. Krejčík, Roth, Kolařík, Šulc - Kůrka, Alinč, Vondrka - Micka, Krenželok, Kalus - P. Jelínek, V. Růžička ml., Tomica - Žejdl, Sklenář, J. Doležal. Trenéři: V. Růžička st., Čelanský a Beránek. Karlovy Vary: Salfický - Mocek, Gulaši, Gřegořek, Gawryletz, Prošek, Grünling, Prošek - Dej, Skuhravý, Skladaný - Kumstát, Pech, Košťál - Zaťovič, Mikeska, Kotrla - Zucker, Vachovec, Kuběna. Trenéři: Kýhos, Pešout a Kněžický.~spo
Kdo v Itálii uteče od oltáře, nemůže být souzen za morální újmu Řím 4. ledna (ČTK) - Italský nejvyšší soud rozhodl, že ten, kdo na poslední chvíli bez řádného zdůvodnění zruší plánovanou svatbu, ponese náklady na její přípravu. Nepřísluší mu ale platit za případnou morální újmu partnerovi. O kuriozním soudním případu informovala agentura ANSA. V jednom z prvních rozhodnutí letošního roku se soud vyjádřil ve prospěch sicilského muže, který odvolal svatbu dva dny před plánovaným datem, aniž uvedl rozumný důvod. Jeho bývalá partnerka na něj podala žalobu, v níž požadovala 9875 eur za přípravy svatby a dalších 30.000 eur jako morální újmu. Nejvyšší soud ale uvedl, že odškodné za morální újmu by představovalo nebezpečný precedent pro omezení osobní svobody ještě před uzavřením platné dohody. "Zákon usiluje o zachování plné a absolutní svobody podepsat či nepodepsat manželskou smlouvu," uvedl soud. Zároveň rozhodl, že žalující straně přísluší náhrada za náklady na svatbu, aby nezůstala nespravedlivě "zcela bez kompenzace".~zak~mag~mix
Kirchgasserová byla v Záhřebu třetí i s poraněným kolenem Záhřeb 4. ledna (ČTK) - Rakouská lyžařka Michaela Kirchgasserová vypadne na tři týdny ze Světového poháru kvůli zranění kolena. Šestadvacetiletá reprezentantka si ho pohmoždila během úterního slalomu v Záhřebu, kde i přes zdravotní handicap skončila třetí a poprvé se v této disciplíně v SP prosadila na stupně vítězů. Podle vyjádření rakouského svazu není nutná operace. "Zkusím využít pozitivní energii ze svých posledních výsledků, abych se vrátila co nejdříve," prohlásila vítězka jednoho závodu SP z roku 2007 a mistryně světa ze soutěže družstev v téže sezoně.~spo
Sledovanost Novy dál klesá, přesto loni dominovala Praha 5. ledna (ČTK) - Nejsledovanější tuzemskou televizí loni zůstala TV Nova. Dominantní postavení ve sledovanosti si drží dlouhodobě, i když její podíl neustále klesá. Loňský podíl Novy na celodenní sledovanosti ve skupině lidí starších 15 let činil 29,13 procenta, což bylo meziročně o 3,79 procentního bodu méně. Podíl na sledovanosti klesl také ČT1, naopak vzrostl u Primy a TV Barrandov. Vyplývá to z údajů zveřejněných na webu Asociace televizních organizací (ATO). Podíl na sledovanosti ČT1 loni meziročně klesl o 1,4 procentního bodu na 15,88 procenta. Program ČT2 ztratil 2,03 procentního bodu na 3,66 procenta. Naopak si polepšila zpravodajská stanice ČT24, kterou sledovalo 4,53 procenta diváků. Zvýšil se i podíl sportovního kanálu ČT4 na 3,57 procenta proti 2,48 předloni. Podíl Primy na sledovanosti se loni zvýšil na 17,91 procenta z 16,74 procenta v roce 2010. Prima Cool zaznamenala zvýšení sledovanosti o 1,01 procentního bodu na 3,48 procenta. Prima Love, která začala vysílat loni 8. března, měla sledovanost 0,83 procenta. Novu Cinema sledovalo 4,84 procenta diváků. TV Barrandov loni vzrostl podíl na celodenní sledovanosti o 0,85 procentního bodu na 5,07 procenta. Stanice společnosti AT Media, kam patří například CS film nebo Óčko, získaly 2,05 procenta. Ostatní televize měly podíl 9,05 procenta. Nova loni dominovala i v hlavním vysílacím čase, tedy mezi 19. a 23. hodinou. Sledovalo ji 33,04 procenta diváků starších 15 let. Nova Cinema měla v tomto čase podíl 4,93 procenta, ČT1 měla 17,73 procenta, ČT2 3,08 procenta, ČT24 2,68 procenta a sportovní ČT4 přitáhla 3,34 procenta diváků starších 15 let. Prima měla v hlavním vysílacím čase sledovanost 18,44 procenta, Prima Cool a Prima Love 3,20, respektive 0,62 procenta. TV Barrandov měla podíl 4,90 procenta, stanice AT Media 1,41 procenta a ostatní televizní stanice 6,63 procenta diváků.~med
Plzeň - Sparta Praha 5:2 (2:1, 1:1, 2:0) 27. kolo hokejové extraligy: HC Plzeň 1929 - HC Sparta Praha 5:2 (2:1, 1:1, 2:0) Branky a nahrávky: 2. Andrašovský (Havlíček), 6. Havlíček (Andrašovský, Dvořák), 33. Dvořák, 43. Johnson (Pitule, Stránský), 59. Jiří Hanzlík (Marušák, Duda) - 15. Philipp (Pacovský), 40. Tenkrát (Broš, Milam). Rozhodčí: Fraňo, Kalivoda - Bláha, Kostka. Vyloučení: 7:8, navíc Philipp (Sparta) do konce utkání. Využití: 1:2. Diváci: 5832. Sestavy: Plzeň: A. Svoboda - Vykoukal, Jiří Hanzlík, St. Pierre, Kaberle, Marušák, Kinrade, Dan Růžička - Vostřák, Martin Straka (17.-20. M. Heřman), Vlasák - Duda, Jan Kovář, Pletka - Dvořák, Havlíček, Andrašovský - Stránský, Pitule, Johnson. Trenéři: M. Jelínek, Razým a Michal Straka. Sparta: Pöpperle - Milam, Sersen, Kučný, Krstev, Philipp, Husák - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec.~spo
Silný vítr přinese do Česka po extrémně teplém prosinci zimu Praha 5. ledna (ČTK) - Hřebeny hor i nižší polohy dnes zasáhl silný vítr. Meteorologové varovali, že spolu s hustým sněžením bude komplikovat život v Česku celý víkend, tedy i po pátečním poledni, do kterého měla trvat platnost původní výstrahy. Do neděle by kvůli souběhu obou jevů mohly vznikat sněhové jazyky a také závěje. Jsou to první známky skutečné zimy po neobyčejně teplém podzimu a konci loňského roku v Česku. Prosincové teploty byly extrémně nadprůměrné, rtuť teploměru šplhala až k deseti stupňům nad nulou. Dlouhodobý průměr v posledním měsíci roku je přitom minus jeden stupeň. Na českých a moravských horách by kvůli orkánu Andrea, který dnes udeřil na téměř celé Německo, do konce pracovního týdne mělo spadnout až 70 centimetrů sněhu. V níže položených oblastech má ale stále pouze pršet. Na Sněžce dnes vítr v nárazech dosahoval rychlosti až 162 kilometrů v hodině. Rychlost větru tak výrazně překročila hranici orkánu, která je 118 kilometrů v hodině. Na Milešovce meteorologové zaznamenali nárazy o rychlosti 122 kilometrů v hodině, na Šeráku 108 a na Lysé hoře dulo silou 101 kilometrů v hodině. V Praze na Karlově ukázaly přístroje rychlost větru v nejsilnější nárazu 86 kilometru v hodině. Během odpoledne vítr podle Českého hydrometeorologického ústavu zvolna zeslaboval, jak uváděly předpovědi. V noci bude vítr opět zesilovat. Největší síly nabude na severozápadě Čech, zejména na hřebenech Krušných hor a Krkonoš a na Českomoravské vrchovině.~met
Britští vědci objevili v antarktických vodách nové živočichy Washington 4. ledna (ČTK) - Hvězdice se sedmi rameny, světlá chobotnice či krab s přehnaně dlouhými klepety patří k podivným mořským živočichům, které objevili britští vědci v Antarktickém oceánu. Oznámila to dnes agentura AFP. Poprvé byly tyto nové druhy spatřeny už v roce 2010 s pomocí podmořského robota, který propátrával vody v oblastech mezi antarktickým kontinentem a jižním cípem Jižní Ameriky. Temné oblasti v podmořské hloubce 2500 metrů zahrnují vývěry horké kapaliny, jejíž teplota může přesahovat i 380 stupňů Celsia. "Tyto prameny hostí živočichy, kteří se jinde na planetě nevyskytují a kteří svou energii získávají z chemických substancí jako je například sirovodík," upozornil ve vědeckém časopisu PloS Biology hlavní autor výzkumu Alex Rogers z Oxfordské univerzity. "První průzkum v blízkosti Antarktidy odhaluje ztracený svět, horký a temný, v němž se vyvinula celá společenství organismů dosud neznámých," zdůraznil vědec. Horké prameny na dně oceánu byly objeveny poprvé v roce 1977 u tichomořského souostroví Galapágy. Mezi druhy objevenými v antarktických vodách jsou také nové druhy mořských sasanek, svijonožců (korýšů, kteří se zachycují na skaliskách nebo jiných živých organismech), ale také chobotnic. V těchto oblastech jen vzácně žijí ryby, které se navíc pohybují jen v jejích okrajových částech.~ekl
Hackeři umístili na internetu data ze 400.000 kreditních karet Jeruzalém 3. ledna (ČTK) - Informace o kreditních kartách statisíců Izraelců se dnes objevily na internetu, kam je údajně poslali hackeři ze Saúdské Arábie. Podle izraelského webu ynetnews.com se terčem útočníků stalo 400.000 kreditních karet, z nichž ale podle izraelské centrální banky je jen 15.000 skutečně ohroženo. Podle izraelského webu byl útok zřetelně politicky motivován. Skupina, která vystupuje pod označením Group-XP, označila svůj útok za "dárek světu k Novému roku" zorganizovaný v naději, že "poškodí kapsy sionistů". Příslušníci hackerského klanu Group-XP jsou podle expertů stoupenci radikální vahábitské odnože islámu, která je rozšířená v Saúdské Arábii. Skutečnost, že hackeři zveřejnili údaje z kreditních karet k volnému použití, aniž by se sami chtěli obohatit, odhaluje podle odborníků na kybernetickou bezpečnost jejich pravé motivy. "Nejde o kybernetickou krádež, spíš o kybernetický terorismus," prohlásil Gadi Aviran z izraelské bezpečnostní agentury Terrogence Ltd. Podle serveru ynetnews.com byla kolekce údajů z kreditních karet publikována na jednom izraelském zpravodajském webu, ale po chvíli byla odstraněna. Napadené kreditní karty byly většinou včas zablokovány, v ohrožení je údajně jen 15.000 z nich. Izrael je poměrně častým terčem hackerů. Útoky, které přicházejí většinou z palestinského či obecně arabského prostředí, ale většinou nejsou příliš nebezpečné.~zak~pit~fin
V Ugandě se nakazilo 3000 dětí nemocí, při níž kývají hlavou Kampala 5. ledna (ČTK) - V Ugandě se nakazilo 3000 mladých lidí záhadnou nemocí, při níž intenzivně kývají hlavou. Lékaři dosud nepřišli na to, o jaký druh nemoci se jedná, informovala agentura DPA. V minulosti na onemocnění zemřelo již několik desítek Uganďanů. Lékaři ani ugandské úřady zatím nezjistili důvod ani způsob nákazy, uvedlo ve středu ministerstvo zdravotnictví. Postižení žijí zejména na severu Ugandy, jedná se většinou o děti ve věku od pěti do 15 let. Podle listu Daily Monitor zemřelo na záhadnou nemoc v posledních dvou letech již 60 lidí. Mezi symptomy patřil třes rukou, kývání hlavou, nakonec postižení padli do mdlob. Ministerstvo zdravotnictví nyní plánuje intenzivní vyšetřování, jehož výsledky by měly být známy během příštího týdne. Podle DPA není vyloučeno, že onemocnění způsobily jedy, pomocí nichž se mohli místní povstalci z Armády božího odporu snažit bojovat proti vládě. Organizace zabila, znásilnila či umučila během útoků od roku 1987 desetitisíce lidí. Jejím cílem je svržení současné vlády.~zdr~sop
Křížové kurzy hlavních světových měn 20:00 SEČ, 3.~bur~bup
Městské byty ve Vsetíně musejí opustit romské rodiny, dluží nájem Vsetín 5. ledna (ČTK) - Městské byty ve Vsetíně musejí opustit romské rodiny, které neplatily nájem. Městu dluží 12 rodin žijících v lokalitě Poschla a v Jiráskově ulici zhruba 200.000 korun. Tři rodiny už zaplatily své dluhy na konci loňského roku, městští radní budou rozhodovat, zda jim nájemné smlouvy ještě prodlouží. Zbylých devět rodin byty opustí. Někteří z nich zřejmě odejdou do Anglie, jiní zůstanou ve Vsetíně, řekla dnes ČTK místostarostka Květoslava Othová (KDU-ČSL). Ze Vsetína odešlo loni do Anglie asi 150 Romů. Zástupci města dnes upozornili neplatiče na poslední termín k vrácení městských bytů. "Čtyři byty již byly vyklizené, nájemníci žijí mimo republiku, ale byty za ně uklidili jejich místní rodinní příslušníci," uvedla Othová. Jeden byt byl nepřístupný. Ostatní neplatiči počítají s tím, že se budou muset vystěhovat. Tvrdili, že odejdou v následujících dnech či týdnech, řekla místostarostka. Někteří z nich dluží městu ještě za nájemné v dřívějším bydlení. Byty po romských neplatičích budou přiřazovány žadatelům o městské bydlení. Podle Othové jsou byty v dobrém stavu, je třeba udělat jen drobné opravy a vymalovat. Část Romů zamíří podle terénních pracovníků města do Anglie, někteří zůstanou ve Vsetíně, údajně mají zajištěné náhradní bydlení u jiných majitelů bytů. Někteří Romové se však chtějí údajně z Anglie vracet, řekla Othová. Romskou problematikou se město zabývá dlouho. V minulosti radnice tehdy ještě vedená Jiřím Čunkem (KDU-ČSL) vystěhovala z pavlačového domu v centru města desítky převážně romských obyvatel, s nimiž měla problémy při placení nájemného. Část získala ubytování v lokalitě Poschla na okraji města, některé romské rodiny skončily v domech na Jesenicku a Prostějovsku. Postup vyvolal kritiku Romů, ochránců lidských práv, politiků i starostů obcí, kam město Romy vystěhovalo. Pavlačový dům byl však v havarijním stavu, město jej poté nechalo zbořit.~sop~pol~pod~sta
Ceny energetických surovin a produktů, 3. ledna     (Zpracováno podle agentury Reuters) tja Ropa Brent, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	111,32	3,94	USc/barel	březen 12	110,75	3,88	
            	
            	
            	
            	
            	Lehká ropa WTI, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	102,52	3,69	USc/barel	březen 12	102,66	3,66	
            	
            	
            	
            	
            	Benzin RBOB, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	2,7387	0,0813	0.01 Usc/galon	březen 12	2,7007	0,0455	
            	
            	
            	
            	
            	Topný olej, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	85,4	1,1	0.~bur~buk
Liverpool se proti Suárezově trestu za rasismus neodvolá Londýn 3. ledna (ČTK) - Liverpool se podle agentury AP nebude odvolávat proti osmizápasovému trestu pro útočníka Luise Suáreze. Uruguayský fotbalista dostal distanc za to, že při utkání rasisticky urážel obránce Patrice Evru z Manchesteru United. Trest si čtyřiadvacetiletý Suárez začne trest odpykávat už dnes, kdy vynechá utkání 20. kola anglické ligy s vedoucím Manchesterem City. "Odsedím si to s pocitem někoho, kdo neudělal nic špatného a kdo se cítí celou záležitostí velmi zklamaný," citoval útočníka server BBC. "Je mi líto fanoušků a spoluhráčů, kterým nebudu moct následující měsíc pomoci. Bude to pro mě velmi těžké," dodal. K incidentu mezi Suárezem a Evrou došlo v říjnovém utkání, které na stadionu Anfield Road skončilo remízou 1:1. Anglická Fotbalová asociace po vynesení verdiktu zveřejnila 115stránkový vyšetřovací spis, ve kterém vysoký trest a pokutu 40 tisíc liber zdůvodnila. Suárez navíc nedávno dostal jednozápasový trest za to, že začátkem prosince ukázal fanouškům Fulhamu zdvižený prostředníček. Disciplinární prohřešky měl uruguayský reprezentant už v minulosti, během působení v Ajaxu dostal za kousnutí soupeře sedmizápasový distanc.~spo
CSCE, cukr 11, závěr - 20:30, 3.~bur~buk
Londýnský bílý cukr č. 5-19:30, závěr, 4.~bur~buk
Výsledky tenisového turnaje mužů v Dauhá Dvouhra - 2. kolo: Monfils (4-Fr.) - Becker (Něm.) 7:5, 4:6, 7:5. Čtyřhra - čtvrtfinále: Polášek, Rosol (SR/ČR) - Andújar, García-López (Šp.) 6:3, 7:5.~spo
Avízo, 5.1.: Mladoboleslavský primátor Raduan Nwelati přivítá... M. Boleslav - 11:00 Mladoboleslavský primátor Raduan Nwelati přivítá první dítě narozené letos v Mladé Boleslavi, jehož rodiče mají trvalý pobyt ve městě. Místo: mladoboleslavská nemocnice Pramen: mluvčí města Hana Jandová Koišová, tel.~den~sop~mag
Výsledky finské hokejové ligy Finská hokejová liga: Hämeenlinna - IFK Helsinky 2:3, Ilves Tampere - Ässät Pori 2:4, Jokerit Helsinky - KalPa Kuopio 0:1, Jyväskylä - TPS Turku 2:0, Kärpät Oulu - Blues Espoo 4:3 (za domácí Huml 1+1), Lukko Rauma - Tappara Tampere 0:2, SaiPa Lappeenranta - Pelicans Lahti 3:4. Tabulka:   1.	KalPa Kuopio	35	23	2	3	7	101:64	76	2.	Pelicans Lahti	34	18	5	2	9	105:76	66	3.	Ässät Pori	35	19	2	4	10	113:85	65	4.	Jokerit Helsinky	35	17	1	7	10	99:82	60	5.	IFK Helsinky	34	19	1	0	14	103:81	59	6.	Jyväskylä	35	14	5	2	14	85:67	54	7.	Kärpät Oulu	33	16	1	3	13	85:75	53	8.	TPS Turku	36	14	4	2	16	82:106	52	9.	Blues Espoo	34	12	5	5	12	86:84	51	10.	Lukko Rauma	34	10	5	1	18	79:94	41	11.	Tappara Tampere	34	10	4	2	18	71:103	40	12.	Hämeenlinna	33	9	4	2	18	73:100	37	13.	Ilves Tampere	36	7	4	6	19	76:113	35	14.~spo
Oslabená štafeta biatlonistkek byla v Oberhofu jedenáctá Oberhof (Německo) 4. ledna (ČTK) - Štafeta českých biatlonistek obsadila v oslabené sestavě jedenácté místo v dnešním závodu Světového poháru v Oberhofu. Zvítězilo kvarteto Ruska. Reprezentantky nastoupily bez Veroniky Zvařičové a nemocné Gabriely Soukalové a v kontaktu s nejlepšími se udržely pouze na prvním úseku. Česká jednička Veronika Vítková předávala Barboře Tomešové jako pátá. Tomešová klesla na devátou pozici a vyslala na trať debutantku Evu Puskarčíkovou, jež v úterý oslavila 21. narozeniny. Svou premiéru v SP Puskarčíková zvládla a na střelnici předvedla nejlepší výkon z Češek. Pouze jednou dobíjela, ale vinou pomalejšího běhu se propadla na jedenácté místo, které už finišmanka Eva Johanidesová nevylepšila. Češky celkově dvanáctkrát dobíjely a o dvě místa si pohoršily oproti prosincové štafetě v Hinterzartenu. Na vítězné Rusky ztratily pět a tři čtvrtě minuty a na rozdíl od tří nejhorších družstev se jako poslední vyhnuly dostižení o kolo. Rusky zvítězily o 5,9 sekundy před Norkami, třetí byla už s minutovým odstupem Francie. Pro vítězství si přitom jely domácí Němky, ale jejich největší hvězda Magdalena Neunerová po kolapsu na závěrečné střelecké položce vestoje trefila i po trojím dobíjení pouze jeden terč a musela na málo vídané čtyři trestné okruhy. Finišovala tak na čtvrtém místě. Ve čtvrtek se v Oberhofu jede štafeta mužů.~spo
Výsledky skupiny B VTB ligy basketbalistů VTB liga basketbalistů, skupina B: Lietuvos Rytas - Spartak Petrohrad 72:61. Tabulka:   1.	Spartak Petrohrad	8	7	1	633:554	15	2.	CSKA Moskva	7	6	1	565:461	13	3.	Lietuvos Rytas	8	5	3	618:592	13	4.	Azovmaš Mariupol	8	4	4	605:600	12	5.	Lokomotiv Kubaň Krasnodar	8	4	4	600:612	12	6.	ČEZ Basketball Nymburk	8	3	5	588:621	11	7.	Prokom Gdyně	7	3	4	500:491	10	8.	Jenisej Krasnojarsk	7	2	5	527:585	9	9.~spo
Západoevropské akcie dál oslabují, výrazně ztratila UniCredit Londýn 5. ledna (ČTK) - Akcie na hlavních burzách v západní Evropě dnes pokračovaly v poklesu, nejvíce oslabovaly banky. S akciemi italské UniCredit se opět muselo zastavit obchodování, protože jejich pokles byl příliš silný. Na trzích přetrvává nervozita z dluhové krize v eurozóně a z jejích dopadů právě na banky. Panevropský index FTSEurofirst 300 podle předběžných výsledků odepsal 0,8 procenta a uzavřel na hodnotě 1013,38 bodu. Ještě v úterý byl na nejvyšší úrovni od loňského srpna. Akcie UniCredit odepsaly 17,3 procenta na 4,48 eura, a navázaly tak na středeční propad o 14,5 procenta. Investoři se akcií největší italské banky zbavují po jejím oznámení, že v rámci nárokové emise vydá nové akcie se slevou 43 procent. Hlavní ukazatel vývoje evropských bankovních titulů Stoxx Europe 600 Banking Index odepsal 5,7 procenta. Akcie velkých bank přitom oslabovaly i v dalších západoevropských zemích, nejen v Itálii. Francouzská Société Générale odepsala 5,4 procenta na 16,08 eura.~bur~eur
Ceny ropy klesly kvůli zprávě o nárůstu zásob suroviny v USA Londýn 5. ledna (ČTK) - Ceny ropy dnes klesly kvůli zprávě o překvapivém nárůstu zásob suroviny ve Spojených státech. Ta převážila nad obavami, že stoupající napětí mezi západními zeměmi a Íránem povede k narušení dodávek z Blízkého východu. Kolem 17:30 SEČ se cena severomořské ropy Brent snížila o 46 centů na 113,24 dolaru za barel. Americká lehká ropa WTI ve stejnou dobu zlevnila o 64 centů na 102,58 dolaru za barel, napsala agentura Reuters. Úřad pro energetické informace (EIA), který je součástí amerického ministerstva energetiky, dnes oznámil, že zásoby ropy v USA se minulý týden zvýšily o 2,21 milionu barelů. Analytici přitom očekávali pokles o 200.000 barelů. Analytik Gene McGillian ze společnosti Tradition Energy upozornil, že ropný trh nadále znepokojuje napětí na Blízkém východě. Vlády členských zemí Evropské unie podle středečních informací z diplomatických kruhů dosáhly předběžné dohody o embargu na íránskou ropu, ačkoli se ještě nerozhodly, kdy bude toto embargo zavedeno.~bur~ene~sur~buk~che
Výsledky tenisového turnaje mužů v Dauhá Dvouhra - 1. kolo: Federer (2-Švýc.) - Davyděnko (Rus.) 6:2, 6:2.~spo
USA navzdory úsporám posílí vojenskou přítomnost v Tichomoří Washington 5. ledna (ČTK) - Spojené státy navzdory škrtům v rozpočtu ministerstva obrany zvýší svou vojenskou přítomnost v Asii a v Tichomoří, neboť tyto oblasti považují za strategicky důležité. Budou ale pokračovat i v investicích do zásadních partnerství, mezi která patří zejména Severoatlantická aliance. Na tiskové konferenci v Pentagonu to dnes prohlásil americký prezident Barack Obama, který vůbec poprvé vystoupil před novináři na půdě ministerstva obrany. Šéf sboru náčelníků štábů Martin Demsey řekl, že větší přítomnost USA v Tichomoří je dána tím, jak roste hospodářský i demografický význam daného regionu. Zdůraznil však, že zaměření na Tichomoří neznamená, že by se USA odkláněly od NATO. Chtějí na alianci nadále stavět, protože představuje pro Washington nejvýznamnější spojenectví. Obama a po něm i ministr obrany Leon Panetta také zdůraznili, že kvůli rozpočtovým škrtům bude nutné vytvořit menší a štíhlejší ozbrojené síly. Rozpočet amerického ministerstva obrany na příští rok bude 662 miliard dolarů (13,4 bilionu korun). To znamená snížení o 43 miliard proti letošku. Rozpočet na příští finanční rok, který americký Kongres schválil, je přitom o 27 miliard dolarů nižší, než Obama žádal. Panetta neupřesnil, nakolik se americké ozbrojené síly zmenší. Zdůraznil však, že jednotky budou flexibilnější, technologicky vyspělejší a připraveny k rychlejšímu nasazení kdekoli ve světě. "Nyní máme možnost skončit se starým způsobem fungování ozbrojených sil a změnit se tak, abychom dokázali lépe odpovědět na nová rizika nového století," řekl ministr. Prohlásil, že Pentagon bude v nadcházejících letech investovat především do jednotek speciálního nasazení, do technologického vývoje a do způsobu, jak se vypořádat s hrozbami v kyberprostoru. Budoucích rizik se dotkl i Obama, podle kterého budou mít konflikty jiný charakter než dosud. "Je třeba obrátit stránku za desetiletím dlouhých válek," prohlásil s poukazem na mnohaleté konflikty v Iráku a v Afghánistánu. Panetta nicméně zdůraznil, že USA si i podle nové strategie musejí zachovat sílu vést několik konfliktů najednou a porazit více než jednoho nepřítele.~pol~str~for
Nadal na úvod v Dauhá porazil Kohlschreibera Dauhá 3. ledna (ČTK) - Druhý tenista světového žebříčku Rafael Nadal vstoupil do nové sezony na okruhu ATP vítězstvím. V prvním kole turnaje v Dauhá porazil Němce Philippa Kohlschreibera 6:3, 6:7 a 6:3. Bez potíží vykročil za obhajobou titulu Roger Federer. Švýcarský vítěz turnaje také z let 2006 a 2005 si na úvod za 55 minut poradil v repríze loňského finále s Rusem Nikolajem Davyděnkem dvakrát 6:2. Ve druhém kole vyzve světovou trojku Slovinec Grega Žemlja. Pětadvacetiletý Nadal, který si zvyká na novou těžší raketu, porazil o tři roky staršího Kohlschreibera i v osmém vzájemném utkání. Bývalá světová jednička narazí na německého soupeře také ve druhém kole, kde se utká s Denisem Gremelmayrem. Nadal odstartoval sezonu minulý týden na exhibici v Abú Zabí, kde na turnaji pro šest pozvaných hráčů obsadil třetí místo.~spo
Severokorejci se shromáždili na podporu svého nového vůdce Pchjongjang 3. ledna (ČTK) - Vztyčenými pěstmi a skandováním dnes desetitisíce Severokorejců na hlavním náměstí v Pchjongjangu vyjadřovaly podporu svému novému vůdci Kim Čong-unovi. Podle agentury AP dnešním shromážděním pokračuje kampaň vlády na konsolidaci moci třetího Kima v čele země poté, co loni v prosinci zemřel dosavadní vůdce země Kim Čong-il. Státní televize zároveň prezentovala záběry z Kimovy návštěvy u elitní tankové jednotky. Pokračoval tím v rodinné tradici - před ním tak učinil v 90. letech jeho otec Kim Čong-il a před ním dědeček, zakladatel KLDR Kim Ir-sen. Snímky měly mimo jiné demonstrovat zdraví a sílu nového vůdce stalinistického režimu, stejně jako jeho sebedůvěru a autoritu. Kampaň na vybudování podpory pozic nového severokorejského vůdce je pečlivě připravena a organizována. Byla zahájena už v prosincový den, kdy bylo oznámeno úmrtí Kim Čong-ila. Okamžitě následníkovi vyjádřilo věrnost velení armády i vládnoucí Strany práce. Nikdo nebyl ponechán na pochybách, jestli Kim Čong-un převezme moc. Kim Čong-il zemřel 17. prosince na infarkt, úmrtí bylo ale oznámeno s dvoudenním zpožděním. Zbídačenou zemi zanechal svému nejmladšímu synovi, který byl až do podzimu 2010 pro celý svět včetně Severní Koreje velkou neznámou. Původně se předpokládalo, že na komunistický "trůn" nastoupí jeho nejstarší bratr, ten ale měl několik skandálů a zmizel ze zorného pole otcovy přízně. Nyní maximálně 27letý Kim Čong-un byl během jediného roku nejprve jmenován čtyřhvězdičkovým generálem, posléze místopředsedou ústřední vojenské komise Strany práce a nakonec se objevoval po otcově boku při jeho inspekcích vojenských posádek a továren a na oficiálních akcích.~pol~for
Výsledky tenisového turnaje mužů v Dauhá Dvouhra - 1. kolo: Monfils (4-Fr.) - Machado (Portug.) 7:5, 6:3.~spo
Výsledky slovenské hokejové ligy Slovenská hokejová liga: Martin - Banská Bystrica 5:4 po sam. nájezdech (za domácí Škoda 1+0), Nitra - Slovan Bratislava 5:3 (Fojtík 1+0, Valčák 0+1 - Dobroň 0+1), Skalica - Košice 3:9 (Obdržálek 1+0, Šmach 0+1 - Šeda 0+1), Zvolen - Poprad 4:3 (za domácí Brabenec 0+2), Trenčín - Žilina 5:4 po sam. nájezdech (za hosty Drábek 0+2). Tabulka:   1.	Slovan Bratislava	36	23	1	2	10	122:87	73	2.	Skalica	36	23	1	2	10	131:98	73	3.	Košice	36	22	2	0	12	127:85	70	4.	Poprad	36	20	0	4	12	118:100	64	5.	Zvolen	36	18	3	0	15	93:100	60	6.	Trenčín	36	15	3	2	16	91:84	53	7.	Žilina	36	12	4	5	15	88:99	49	8.	Banská Bystrica	36	9	4	7	16	83:95	42	9.	Martin	36	10	3	3	20	86:123	39	10.	Nitra	36	6	5	2	23	92:134	30	11.~spo
Sparta Praha - Třinec 1:1 po první třetině Předehrávka 36. kola hokejové extraligy: HC Sparta Praha - HC Oceláři Třinec 1:1 po první třetině Branky a nahrávky: 12. Ton (Tenkrát, Krstev) - 2. Bolf (M. Hořava). Rozhodčí: Hodek, Jeřábek - Barvíř, Blümel.~spo
Výsledek mistrovství světa do 20 let Mistrovství světa hokejistů do 20 let v Calgary: O udržení: USA - Lotyšsko 12:2 (4:0, 7:1, 1:1) Branky a nahrávky: 6. Watson (Tinordi, Bjugstad), 12. Watson (Merrill, Bjugstad), 17. Watson (Rau, Archibald), 19. Zucker (Saad), 21. Miller (Zucker, Clendening), 21. Bjugstad (Saad, Watson), 26. Arnold (Rau), 33. Clendening (Watson, Saad), 34. Rau (Watson, Trouba), 36. Bjugstad (Watson, Johns), 37. Bjugstad (Saad, Merrill), 43. Czarnik - 23. Girgensons (Pelšs, Blugers), 54. Blugers (Salija, Pelšs). Rozhodčí: Klein (Kan.), Nord - Käck (oba Švéd.), Gebauer (ČR). Vyloučení: 3:9. Využití: 4:0. V oslabení: 1:0. Diváci: 9146. Tabulka:     1.	USA	2	2	0	0	0	23:5	6	2.	Švýcarsko	2	1	1	0	0	9:6	5	3.	Dánsko	2	0	0	1	1	6:15	1	4.~spo
Chomutov - Kadaň 5:0 (0:0, 3:0, 2:0) 36. kolo první hokejové ligy: Chomutov - Kadaň 5:0 (0:0, 3:0, 2:0) Branky: 21. Gajovský, 33. Mrázek, 34. Procházka, 45. Jíra, 58. Jillson. Rozhodčí: Pavlovič - Gerát, Ondráček. Vyloučení: 6:8, navíc Sikora (Chomutov) 10 min. Využití: 1:0. Diváci: 2345.~spo
Chorvatsko by mohlo být letos pro turisty lacinější Záhřeb 4. ledna (ČTK) - Nový chorvatský kabinet premiéra Zorana Milanoviče, který ustavila vítězná levicová koalice koncem prosince loňského roku, chystá první změny, které mají vést k ozdravení místního hospodářství. Kromě výrazných škrtů ve výdajích například dnes ministr turistiky Veljko Ostojić přišel s návrhem snížení cen u Jadranského moře, což by vedlo k oživení cestovního ruchu. Jak píše portál jutarnji.hr, Ostojić chce snížit sazbu daně z přidané hodnoty pro majitele kempů a soukromých ubytovacích zařízení i restaurací. Předtím, než by ale daň klesla ze současných 23 procent na deset (tato sazba dnes platí jen pro hotely), se mu ale představitelé turistických podnikatelských svazů musí zavázat k tomu, že sníží ceny a nebudou propouštět. A také se budou snažit zvýšit kvalitu poskytovaných služeb. "Bez takové dohody nemůžeme sazbu DPH snížit," tvrdí ministr. Chorvatsko, které koncem ledna čeká hlasování v referendu o vstupu do Evropské unie, je přitom na příjmech z turistiky velmi závislé. Podíl turistického průmyslu na HDP dosahuje zhruba jedné pětiny. Tato jihoevropská země patří také mezi nejčastější cíle českých turistů, v posledních letech jich Chorvatsko navštěvuje přes 800.000 ročně.~tur~slz~mak
Nymburští basketbalisté si v lize připsali dvacáté vítězství Praha 4. ledna (ČTK) - Nymburští basketbalisté si v ligové sezoně připsali dvacáté vítězství. V 21. kole dnes obhájci mistrovského titulu vyhráli v Ústí nad Labem snadno 91:59. Druhé Pardubice udržely v tabulce těsný náskok před třetím Prostějovem. Nymburk bez potíží splnil v Ústí roli favorita. První polovinu zápasu vyhráli hosté o 31 bodů, protože Severočeši se s výjimkou trestných hodů střelecky hodně trápili. Po přestávce se domácím rozstřílel McFadden a Ústí vyhrálo alespoň třetí čtvrtinu. Po odchodu Američanů Dollarda a Longmirea postrádal ústecký trenér i zkušeného pivota Tomáše Hrubého, který se zranil při tréninku. Druhé Pardubice zdolaly Svitavy o 30 bodů, třetí Prostějov vyhrál nad USK Praha o jednadvacet. Ostrava ani poslední Opava neuspěly na Slovensku. Kolín zvítězil nad Chomutovem 98:83, domácí trenér Predrag Benáček však upozornil, že utkání nebylo jednoduché. "Ani na chvíli jsme nemohli polevit," prohlásil. Chomutovský kouč Tomáš Eisner označil Kolín ze velice silný tým. "Je to vidět i na procentu jejich střelby. Rozhodla jejich velká úspěšnost střelby za tři body a rozdíl na doskoku, který nás trápí celou sezonu," řekl Eisner.~spo
Švýcar Buemi bude náhradníkem v nejlepším týmu F1 Red Bull Londýn 5. ledna (ČTK) - Nejlepší tým uplynulých dvou ročníků mistrovství světa formule 1 Red Bull angažoval do pozice rezervního jezdce Švýcara Sébastiena Buemiho. Třiadvacetiletý pilot, jenž v minulé sezoně závodil za sesterskou stáj Toro Rosso, bude náhradníkem dvojnásobného šampiona Němce Sebastiana Vettela a Australana Marka Webbera. "Samozřejmě bych radši dál závodil, ale příležitost pracovat s Red Bullem na vývoji vozu a dělat náhradního jezdce je hned ta další nejlepší možnost," uvedl Buemi, který v loňské sezoně nasbíral 15 bodů a díky 15. místu v celkovém pořadí skončil nejvýš v kariéře. Během tří let absolvoval 55 Velkých cen, jeho maximem je sedmé místo. V Toro Rosso skončil v zimní pauze i Španěl Jaime Alguersuari, nahradili je Australan Daniel Ricciardo a Francouz Jean-Éric Vergne.~spo
Slavia Praha - Karlovy Vary 2:4 (1:1, 0:0, 1:3) Dohrávka 28. kola hokejové extraligy: HC Slavia Praha - HC Energie Karlovy Vary 2:4 (1:1, 0:0, 1:3) Branky a nahrávky: 14. Kůrka (Vondrka, Alinč), 60. Vondrka (Micka, Kadlec) - 5. Pech (Gründling), 46. Gřegořek (Mocek, Dej), 54. Košťál (Kumstát), 60. Kumstát. Rozhodčí: Hribik, Minář - Barvíř, Blümel. Vyloučení: 2:3. Využití: 1:0. Diváci: 2629. Sestavy: Slavia Praha: M. Kopřiva - Kadlec, Valach, Kuboš, J. Krejčík, Roth, Kolařík, Šulc - Kůrka, Alinč, Vondrka - Micka, Krenželok, Kalus - P. Jelínek, V. Růžička ml., Tomica - Žejdl, Sklenář, J. Doležal. Trenéři: V. Růžička st., Čelanský a Beránek. Karlovy Vary: Salfický - Mocek, Gulaši, Gřegořek, Gawryletz, Prošek, Grünling, Prošek - Dej, Skuhravý, Skladaný - Kumstát, Pech, Košťál - Zaťovič, Mikeska, Kotrla - Zucker, Vachovec, Kuběna. Trenéři: Kýhos, Pešout a Kněžický.~spo
Bývalý biskup v Kanadě jde do vězení za dětskou pornografii Ottawa 4. ledna (ČTK) - Trest 15 měsíců vězení uložil dnes kanadský soud bývalému římskokatolickému biskupovi za držení dětské pornografie. 71letý Raymond Lahey tuto dobu už strávil ve vazbě, a tak byl propuštěn na svobodu. Tam se ale na něho ještě bude vztahovat dvouletá podmínka, kdy v případě opětného přistižení se do vězení vrátí. Lahey byl v roce 2009 zadržen na letišti v metropoli Ottawě. Na jeho přenosném počítači policisté objevili kolem 600 fotek a videí chlapců ve věku kolem osmi až deseti let v "kompromitujících polohách". Během čekání na soudní proces ve vazbě se vzdal duchovní funkce. Lahey je také obviněn bývalým chovancem dětského domova z toho, že ho v 80. letech sexuálně zneužíval. To bývalý biskup popírá. Před přistižením s pornografickými materiály Lahey vyjednal ve své diecézi Antigonish v Novém Skotsku mimosoudní vyrovnání ve výši 12 milionů kanadských dolarů (237 milionů korun) včetně úroků s oběťmi sexuálního zneužívání dalšími kanadskými kněžími. Pedofilní skandály, v nichž figurovali kněží jako pachatelé a někteří jejich nadřízení jako ti, kdo vše kryli, propukly v minulých letech zvlášť v Irsku, Belgii a Německu, ale zasáhly kromě USA a Nizozemska i některé další země. Pro církev to byla nejhorší rána za poslední léta. Vatikán po počátečním otálení vyslovil nad záležitostí politování. V květnu ve zvláštním oběžníku nařídil všem biskupům, aby zajistili, že duchovní, kteří jsou podezřelí z pedofilie, stanou před soudem.~zak
Řecko varovalo, že bez druhé finanční pomoci opustí eurozónu Atény 3. ledna (ČTK) - Řecko bude muset opustit eurozónu, pokud nezíská druhou mezinárodní finanční pomoc v objemu 130 miliard eur (3,3 bilionu Kč). Uvedl to dnes mluvčí řecké vlády. Druhá finanční pomoc byla dohodnuta v říjnu, její konečná podoba však ještě nebyla schválena, napsaly agentury AP a Reuters. "Tato úvěrová dohoda musí být podepsána, jinak se ocitneme mimo trhy a mimo euro a situace se výrazně zhorší," řekl mluvčí. Dodal, že jednání se zástupci mezinárodních věřitelů během příštích tří nebo čtyř měsíců "rozhodnou vše", včetně toho, zda se Řecko vyhne katastrofálnímu bankrotu. Řecko se předloni v květnu stalo první zemí eurozóny, která požádala o mezinárodní finanční pomoc. S Evropskou unií a Mezinárodním měnovým fondem (MMF) se Atény dohodly na podmínkách čerpání tříletého úvěru v objemu 110 miliard eur. Ukázalo se však, že tento úvěr Řecku nebude stačit, a země si proto loni v říjnu dohodla druhý záchranný program v objemu 130 miliard eur. Detaily této dohody, jejíž součástí je i odpuštění části dluhů u soukromých investorů, se ještě projednávají. Ústav pro mezinárodní finance (IIF), který reprezentuje majitele dluhopisů řecké vlády ze soukromého sektoru, dnes uvedl, že je "nezbytné" sjednat dohodu o dobrovolném snížení hodnoty těchto dluhopisů již v příštích dnech. Dodal, že jeho představitelé při jednáních o tomto opatření, které má být součástí druhé finanční pomoci, dosáhli v posledních dnech pokroku. Banky a další soukromí věřitelé chtěli již před vánočními svátky dosáhnout dohody o snížení hodnoty řeckých dluhopisů na polovinu. Jednání se však dostala do problémů kvůli neshodám ohledně podrobností plánované výměny současných dluhopisů za nové cenné papíry, jejímž prostřednictvím se má snížení dluhu uskutečnit. Dokončení dohody o druhé finanční pomoci je považováno za hlavní úkol nové řecké vlády, v jejímž čele stojí bývalý viceprezident Evropské centrální banky Lukas Papadimos. Ten ve svém novoročním projevu uvedl, že Řecko musí pokračovat v reformách, aby se udrželo v eurozóně. Řecko již zavedlo řadu úsporných opatření, aby dostalo pod kontrolu schodek svého rozpočtu. Mluvčí vlády dnes uvedl, že možná budou zapotřebí další opatření, například zavedení nových daní. Vládní úspory a nové daně vyvolaly v minulosti v Řecku masové protesty odborů a obyvatel země.~mak~fin~bur~bup~eur
Ceny energetických surovin a produktů, 4. ledna     (Zpracováno podle agentury Reuters) sih Ropa Brent, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	113,26	1,13	USc/barel	březen 12	112,8	1,27	
            	
            	
            	
            	
            	Lehká ropa WTI, Londýn - IPE	
            	
            	
            	
            	
            	
            	
            	měsíc	poslední	změna	
            	leden 12	102,88	-0,08	USc/barel	únor 12	102,98	-0,16	
            	
            	
            	
            	
            	Benzin RBOB, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	2,7487	0,0001	0.01 Usc/galon	duben 12	0	0	
            	
            	
            	
            	
            	Topný olej, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	85,45	-0,075	0.~bur~buk
Křížové kurzy hlavních světových měn 20:00 SEČ, 4.~bur~bup
Výsledky hokejové extraligy Hokejová extraliga: 27. kolo: HC Plzeň 1929 - HC Sparta Praha 5:2 (2:1, 1:1, 2:0). 28. kolo: HC Slavia Praha - HC Energie Karlovy Vary 2:4 (1:1, 0:0, 1:3). Tabulka:   1.	HC Sparta Praha	35	18	5	6	6	107:73	70	2.	HC Plzeň 1929	34	17	5	5	7	109:88	66	3.	HC Mountfield Č. Budějovice	33	18	3	2	10	95:76	62	4.	HC ČSOB Pojišťovna Pardubice	35	17	3	3	12	117:84	60	5.	PSG Zlín	35	14	5	5	11	76:85	57	6.	Bílí Tygři Liberec	35	12	9	1	13	86:87	55	7.	HC Oceláři Třinec	35	13	3	6	13	100:92	51	8.	Rytíři Kladno	34	14	2	3	15	87:89	49	9.	HC Verva Litvínov	35	11	6	3	15	95:112	48	10.	HC Vítkovice Steel	33	12	4	3	14	90:92	47	11.	HC Kometa Brno	33	11	3	4	15	84:87	43	12.	HC Slavia Praha	35	10	2	5	18	83:113	39	13.	HC Energie Karlovy Vary	35	10	2	4	19	93:111	38	14.~spo
Afghánský prezident chce, aby USA rychle předaly vězení v Bagrámu Kábul 5. ledna (ČTK) - Afghánský prezident Hamíd Karzáí dnes vyzval Američany, aby do měsíce předali pod afghánskou kontrolu věznici na letecké základně Bagrám. Zároveň požadoval, aby předali i všechny afghánské vězně, které drží v různých zařízeních po celé zemi, napsala agentura AP. Karzáí ve svém komuniké uvedl, že zadržování afghánských občanů bez soudu je porušením ústavy země i mezinárodních dohod o lidských právech. Věznice Parván je umístěna v areálu letecké základny severně od Kábulu a spravují ji společně americké jednotky s afghánskými úřady. Podle agentury AP není jasné, kolik vysoce postavených členů protivládních či teroristických hnutí je ve věznici internováno. Některé skupiny pro lidská práva prohlašují, že vězňům je vyhrožováno, jsou ponižováni a často zavírání na samotku do cel bez oken. Prezidentský úřad dal pokyny komisi složené z ministrů obrany, vnitra a spravedlnosti a dalších vysokých činitelů, aby dohlédla na předání bagrámské věznice i ostatních vězňů, kteří jsou v moci zahraničních sil. Celá akce "by měla být ukončena do měsíce". Mezinárodní koalice v čele s USA postupně předává zodpovědnost za bezpečnost v zemi afghánské armádě a policii. Celý proces by měl být dokončen v roce 2014, kdy by se také měly ze země stáhnout všechny zahraniční jednotky. Karzáího výzva je ale podle agentur jen další v řadě požadavků v rámci politiky, s níž si chce upevnit pozici pro vyjednávání s Američany o strategickém partnerství po roce 2014. Prezident trval už mimo jiné na ukončení nočních výpadů zahraničních sil či aktivit soukromých bezpečnostních agentur. Navzdory tomu, že často hraje na protiamerickou strunu, Karzáí potřebuje americkou armádu i finance, které by dodaly sílu jeho poměrně labilní vládě v boji proti extremistickému hnutí Taliban. Dnešní výzva je ale podle agentury AFP také zřejmě vyjádřením Karzáího nesouhlasu se strategií USA ohledně vyjednávání s Talibanem, přestože k ní dal souhlas, údajně pod americkým nátlakem.~for~pol~zak
Americké akcie oslabují, ztráty se ale postupně snižují New York 5. ledna (ČTK) - Americké akcie zahájily dnešní obchodování poklesem, který ale postupně snižovaly. Některé indexy tak ztráty smazaly úplně. Akcie ve Spojených státech tak pokračují v trendu, který zahájily už na konci loňského roku a pro který je příznačné, že už tolik nekopírují pokles akciových trhů v Evropě. Na dluhovou krizi v eurozóně ale reagují i nadále. Ve 12:00 EST (18:00 SEČ) se Dow Jonesův index pohyboval kolem 12.371 bodů a proti předchozímu závěru ztrácel asi 0,4 procenta. V průběhu dopoledne ale odepisoval skoro celé jedno procento. Širší index S&P 500 ve stejnou dobu oslaboval o 0,2 procenta na 1275 bodů, index Nasdaq Composite už měl ale zisk 0,2 procenta a byl v blízkosti 2654 bodů. Ve Spojených státech byla zveřejněna další příznivá statistika, jednak z trhu práce, jednak z širší ekonomiky. Ukázalo se, že soukromé firmy v prosinci vytvořily zhruba 325.000 pracovních míst, zatímco analytici čekali zhruba 178.000 míst. Za minulý týden se pak opět snížil počet lidí, kteří žádali o podporu v nezaměstnanosti. Trh příznivě hodnotil i zprávu, podle které se v prosinci zvýšilo tempo růstu aktivity v americkém sektoru služeb. Ten je dominantní součástí ekonomiky a na tvorbě hrubého domácího produktu USA se podílí asi ze dvou třetin. Příznivé zprávy ale nepřicházejí z Evropy. Obavy z dopadů dluhové krize tam opět zasáhly především banky, jejichž akcie prudce oslabovaly. Na nové minimum od října 2010 spadlo euro, které úzce koreluje s globálními akciovými trhy. Určitý vliv měl i výsledek aukce francouzských dluhopisů, která sice nedopadla nejlépe, ale nebyla ani zklamáním.~bur
Ve středočeských krajských nemocnicích se loni narodilo méně dětí Praha 5. ledna (ČTK) - Ve středočeských krajských nemocnicích loni přišlo na svět 5989 dětí, což je o 210 méně než předloni. Menší porodnost vykázaly oblastní nemocnice v Kladně a Benešově. V ostatních krajských porodnicích dětí naopak proti roku 2010 přibylo, nejvíce v Kolíně. Vyplývá to z údajů, které ČTK poskytl krajský úřad. V Kladně se loni narodilo 1113 dětí, o 204 méně než v předloňském roce. O 122 na 1104 klesl počet narozených dětí v Benešově. V příbramské a boleslavské nemocnici se počet novorozenců meziročně změnil jen minimálně. Na svět tam přišlo 973, respektive 1554 dětí. Největší nárůst počtu porodů zaznamenali v Kolíně. Zatímco v roce 2010 se v této oblastní nemocnici narodilo 1144 dětí, loni to bylo o 101 více. Ve středních Čechách přichází na svět nejvíce dětí v republice. Od loňského ledna do konce září statistici napočítali 11.141 živě narozených dětí, největší porodnost byla v okolí Prahy a v Kladně. Přirozený přírůstek, tedy rozdíl mezi počtem narozených dětí a zemřelých osob, představoval 1899 lidí. Analytici ale upozorňují, že v meziročním srovnání už tato čísla tak příznivá nejsou. Hodnota přirozeného přírůstku se totiž proti stejnému období předloňského roku snížila téměř o pětinu. Vedle pěti krajských nemocnic mají ve Středočeském kraji své porodnice i některá menší zdravotnická zařízení. Jde o nemocnice v Brandýse nad Labem, Čáslavi, Hořovicích, Mělníku, Neratovicích, Nymburku, Rakovníku a ve Slaném. Letošní první dítě ve středních Čechách se narodilo v mladoboleslavské nemocnici. Holčička Dora přišla na svět 21 vteřin po půlnoci císařským řezem. Šlo o akutní zákrok, který nebyl plánovaný.~zdr~sop
Udalcov opustil ruské vězení, chystá další demonstrace Moskva 4. ledna (ČTK) - Z moskevského vězení dnes po deseti dnech internace vyšel vůdce ruské radikální skupiny Levá Fronta Sergej Udalcov, kterého média označují za nejčastěji vězněného aktivistu ruské opozice. Udalcov byl zadržen 4. prosince při nepovolené demonstraci v Moskvě a k trestu - v pořadí čtrnáctému v loňském roce - nastoupil o tři týdny později. Čtyřiatřicetiletý Udalcov byl odsouzen za to, že nenastoupil trest vězení, který mu byl uložen v říjnu. Mezitím byl za účast v opozičních demonstracích odsouzen ještě dvakrát a proti údajně justiční šikaně vyhlásil hladovku. Z vězení dnes podle svědků vyšel ve zuboženém stavu. Udalcovova vězeňská anabáze se v prosinci stala jedním z impulsů rozsáhlých demonstrací, které Rusko nepamatuje od rozpadu SSSR. Protesty vyvrcholily 24. prosince, kdy se v Moskvě sešlo kolem 120.000 lidí nespokojených s vládou kremelského "tandemu" - premiéra Vladimira Putina a prezidenta Dmitrije Medveděva. K odporu proti politice Kremlu vyzval šéf Levé fronty své stoupence i dnes. "Vyzývám všechny, aby v boji nepolevili," řekl asi stovce lidí, kteří ho očekávali před vězeňskou budovou. "Připravíme nové akce pokojného občanského protestu. Jedna z nich se uskuteční 4. února, další budou následovat," řekl Udalcov. Jak konstatují moskevští komentátoři, masový odpor občanů proti stylu vlády Putina a Medveděva vynesl do popředí různorodé politické skupiny, jejichž program je často protichůdný. Kromě Udalcovovy revoluční levice se do demonstrací zapojili představitelé liberálně, ekologicky či pravicově orientovaných organizací, ale i komunisté a krajní nacionalisté. "Rusko bez Putina", skandovali dnes na ulici příznivci Levé fronty. "Je to dobré heslo, ale problémem není jen Putin," zareagoval Udalcov. "Problémem je celý systém, který je prohnilý.~zak~for~pol
Lopraisovi uniklo vítězství v páté etapě Rallye Dakar o 14 sekund Fiambalá (Argentina) 5. ledna (ČTK) - Poprvé v letošním ročníku Rallye Dakar se Aleš Loprais s tatrou prosadil na stupně vítězů. V páté etapě skončil mezi kamiony druhý, když souboj o vítězství s Nizozemcem Gerardem de Rooyem na 177 km dlouhém měřeném úseku prohrál jen o 14 sekund. Celkově zůstal Loprais čtvrtý, vedení si pojistil De Rooy. První pozici mezi motocykly si třetím vítězstvím v řadě pojistil Francouz Cyril Després. V cíli 265 km dlouhého testu byl o 1:41 minuty před Španělem Markem Comou, který je druhý i celkově už s téměř desetiminutovým mankem. Český motocyklista Jan Veselý obsadil na trase z Chilecita do Fiambalá 64. místo, v průběžné klasifikaci si polepšil na 71. příčku. Automobilům vládl v páté etapě Polák Krzysztof Holowczyc, dál vede rekordman Dakaru Francouz Peter Peterhansel. Devítinásobný šampion soutěže dojel třetí se ztrátou necelých čtyř minut, v celkovém pořadí má náskok přes čtyři minuty před Holowczycem. Třetí je další jezdec s vozem Mini Španěl Joan Roma. Nedařilo se obhájci prvenství Násirovi Al Attíjovi z Kataru, který kvůli potížím s chladičem ve svém hummeru skončil v etapě jedenáctý a nabral manko téměř 24 minut. V soutěži klesl na osmé místo a za Peterhanselem zaostává o 50 minut.~spo
V Tanzanii klesl za tři roky počet slonů o 42 procent Dáresalám 4. ledna (ČTK) - V přírodních rezervacích v Tanzanii klesl počet slonů v letech 2006 až 2009 o 42 procent. Ukázalo to podle agentury Reuters sčítání zvířat, které potvrdilo nárůst jejich vybíjení kvůli klům. Sčítání provedl Institut pro výzkum volně žijících zvířat v rezervaci Selous Game a Národním parku Mikumi, v nichž se počet slonů snížil ze 74.900 v roce 2006 na 43.559 v roce 2009. Prezident Jakaya Mrisho Kikwete proto nařídil, aby se tak velký úbytek slonů vyšetřil. Podle ochránců přírody žije v Tanzanii celkem asi 110.000 až 140.000 slonů, což je jedna z největších sloních populací v Africe. V Tanzanii a sousední Keni se však v posledních letech rozšířilo zabíjení slonů a nosorožců pro kly a rohy prodávané na trhu v Asii na výrobu šperků respektive pro potřeby tradiční východní medicíny, která považuje rozdrcené nosorožčí rohy za žádané afrodiziakum a lék proti bolesti a horečce. Podle organizace TRAFFIC, která obchodování sleduje, byl rok 2011 rekordní z hlediska zadrženého množství slonoviny. Sloni jsou ohroženi nejen zabíjením, ale i ztrátou životního prostoru, znečištěním a změnami klimatu. Ještě před několika desítkami let jich podle organizace bylo několik milionů. Poslední Konvence o mezinárodním obchodu s ohroženými druhy (CITES) z roku 2007 stanovila devítileté moratorium na obchod se slonovinou, když bylo do Číny a Japonska prodáno 105 tun slonoviny z Botswany, Namíbie, Jižní Afriky a Zimbabwe.~ekl
Rozdělení výherních jistin Praha 4. ledna (ČTK) - V prvním tahu 1. týdne Sportky není v prvním pořadí žádná výhra, ve druhém pořadí je jedna výhra po 262.066 Kč, ve třetím pořadí je 12 výher po 39.310 Kč, ve čtvrtém pořadí je 1184 výher po 531 Kč, v pátém pořadí je 23.555 výher po 89 Kč. Ve druhém tahu 1. týdne Sportky není v prvním pořadí žádná výhra, ve druhém pořadí jsou tři výhry po 87.355 Kč, ve třetím pořadí je 20 výher po 23.586 Kč, ve čtvrtém pořadí je 1135 výher po 554 Kč, v pátém pořadí je 21.979 výher po 95 Kč. V 1. týdnu Šance není v prvním pořadí žádná výhra, ve druhém pořadí jsou dvě výhry po 50.000 Kč, ve třetím pořadí je 14 výher po 5000 Kč, ve čtvrtém pořadí je 124 výher po 500 Kč, v pátém pořadí je 1444 výher po 50 Kč, v šestém pořadí je 14.356 výher po 20 Kč. V prvním pořadí Bonus 1 není žádná výhra, v prvním pořadí Bonus 2 není žádná výhra. Převod do dalšího losování: první tah Sportky - 10,474.164,10 Kč, druhý tah Sportky - 12,818.078,10 Kč, Šance - 834.830 Kč, Bonus - 23,514.831,80 Kč. Předpokládané částky na nedělní losování v 1. týdnu jsou následující: SuperJackpot - 39,200.000 Kč, Sportka 1 - 12,600.000 Kč, Sportka 2 - 15,000.000 Kč, Šance - 1,110.000 Kč.~spo
Teplice testují na levý kraj obrany Fina Berga Teplice 4. ledna (ČTK) - Fotbalové Teplice by mohl posílit finský obránce Jan Berg. S mužstvem bude trénovat jeden až dva týdny a pak se rozhodne o jeho setrvání. Podle trenéra Petra Rady je zatím na hráči znát delší pauza. Vedle toho severočeský tým prodloužil smlouvy s bosenskými oporami Aidinem Mahmutovičem a Admirem Ljevakovičem; podle klubového webu je nové kontrakty v Teplicích zavazují do 30. června 2013. Šestadvacetiletý levonohý zadák Berg  Teď se objevil na severu Čech. "Doporučil nám ho jeho agent, který pro něj hledá tým. Jeho kmenový klub ve Finsku totiž sestoupil z nejvyšší soutěže," řekl ČTK Rada. Levý kraj obrany Teplice hodně tlačí, chválou na testovaného hráče ale kouč zatím moc nehýří. "Je na něm dost poznat, že dlouho nehrál, liga ve Finsku skončila na podzim hodně brzo. Uvidíme, asi bych ho nechal hrát v neděli proti Roudnici a pak se uvidí," dodal Rada. Když to bude potřeba, testy prý protáhne na dva týdny. Pětadvacetiletý Fin se zatím dorozumívá hlavně anglicky, trenér ale zase z cizích jazyků vládne jen němčinou, takže tlumočit musejí spoluhráči a asistenti. "Myslím, že to není problém. Navíc je to celkem inteligentní hráč, který už má taky něco za sebou, takže na tréninku chápe věci i bez mluvení," dodal teplický kouč.~spo
Benátky nad Jizerou - Třebíč 2:1 (0:1, 1:0, 1:0) 36. kolo první hokejové ligy: Benátky nad Jizerou - Třebíč 2:1 (0:1, 1:0, 1:0) Branky: 25. Král, 41. Klimt - 20. Havel. Rozhodčí: P. Würtherle - Komárek, Špůr. Vyloučení: 1:3. Bez využití. Diváci: 376.~spo
Ústí nad Labem - Jihlava 7:3 (3:1, 4:1, 0:1) 36. kolo první hokejové ligy: Ústí nad Labem - Jihlava 7:3 (3:1, 4:1, 0:1) Branky: 13. a 31. Ludvík, 3. Čurilla, 16. Handlovský, 22. Třetina, 28. Roubík, 31. Sklenička - 12. A. Zeman, 38. Bezděk, 47. Čachotský.    Rozhodčí: Zubzanda - Beneš a Štofa. Vyloučení: 9:4. Využití: 2:1. V oslabení: 1:0. Diváci: 2065.~spo
Rakouská televize uvede nový film podle Kohoutova románu Vídeň 3. ledna (ČTK) - Rakouská televize ORF 2 uvede ve středu večer v 20:45 SEČ filmovou inscenaci Ta dlouhá vlna za kýlem, která je adaptací stejnojmenného románu česko-rakouského dramatika Pavla Kohouta. Filmová adaptace vznikla v koprodukci rakouské ORF a německé ARD. V hlavních rolích se představí populární herci  Zpočátku idylický příběh brzy přeroste v trpký psychologický souboj dvou starších lidí na pozadí česko-německého konfliktu v tehdejších Sudetech během 2. světové války. Hörbigerová ve filmu představuje osudem těžce zkoušenou milionářku Margarete Kämmererovou, která během výletní plavby pozná penzionovaného lékaře Martina Buriana, jehož představitelem je Adorf. Cesty obou hlavních postav se zkřížily už před 45 lety, kdy Burian nechal v okolí zlikvidovat všechny muže německé národnosti včetně prvního muže Kämmererové. Burian pozná ve vdově onu ženu, jejíž manžel - kovaný nacista - je odpovědný za vraždu jeho bratra. Režisér filmu Nikolaus Leytner se podle agentury APA snaží ukázat, že pravda není jen jedna.~kul~mag
Výsledky SP v biatlonu v Oberhofu SP v biatlonu v Oberhofu (Německo) - štafeta žen 4x6 km: 1. Rusko (Bogalijová-Titovecová, Slepcovová, Zajcevová, Viluchinová) 1:19:32,0 (0 tr. okruhů+13 dobíjení), 2. Norsko (Hornová, Ringenová, Solemdalová, Bergerová) -5,9 (2+11), 3. Francie (Dorinová-Habertová, Bescondová, Bollietová, Boilleyová) -1:06,4 (2+12), 4. Německo -1:49,4 (4+12), 5. Bělorusko -2:24,7 (2+16), 6. Slovensko -3:09,6 (0+11), ...11. ČR (Vítková, Tomešová, Puskarčíková, Johanidesová) -5:43,0 (0+12).~spo
Hokejisté Plzně přerušili sérii Sparty, ztrácejí na ni čtyři body Hlasy trenérů po utkání: Marian Jelínek (Plzeň): "Zápas měl opravdu slušnou úroveň. Sparta hrála velmi dobře. Měla rychlý přechod do útoku a nebezpečné přesilovky. V naší hře si cením především dvou aspektů. Že jsme hráli aktivně ve třetí třetině, jako bychom prohrávali. Splnili jsme v ní přesně to, co jsme si řekli. A také si vážím toho, že o čtyři branky se dnes postarala třetí a čtvrtá lajna. Martin Straka odstoupil na konci první třetině kvůli problémům s kolenem. Zbytek utkání dohrál, tak doufám, že bude připraven i na páteční zápas." Josef Jandač (Sparta): "Vůbec jsme nezachytili úvod utkání a to bylo pro jeho další vývoj klíčové. Sice jsme dali dva kontaktní góly, ale především ten na konci druhé třetiny na 3:2 nám příliš nepomohl. Už ve třetí minutě třetí třetiny nám to zhatili domácí čtvrtým gólem. V závěru jsme byli nedisciplinovaní a ve třech jsme nemohli udělat dostatečný tlak. Mělo to nádech play off. Byla tu bouřlivá kulisa a to je pro oba týmy jenom dobře. Plzeň dohrává souboje a hraje aktivně. Navíc má sílu v individualitách. Hlavně Martin Straka má úplně všechno a je radost se na něj dívat.~spo
Škoda jde hostovat do Slavie, kde má od léta podepsanou smlouvu Praha 3. ledna (ČTK) - Fotbalisty Slavie posílí útočník Milan Škoda z Bohemians 1905. Hráč odmítl prodloužit smlouvu s celkem z Ďolíčku, která měla vypršet v létě, a místo toho se od 1. července upsal červenobílým. Bohemians uvolní Škodu již pro jarní část sezony na hostování, s tím že od Slavie dostanou jen tabulkovou cenu za volného hráče. Rozdíl v tržní a tabulkové ceně budou vymáhat soudní cestou. Informovalo o tom vedení Bohemians 1905 v prohlášení. Zanedlouho šestadvacetiletý útočník dal v minulé sezoně osm branek, na podzim se sice střelecky trápil a trefil se jen dvakrát, přesto patřil ke klíčovým postavám hry Bohemians 1905. V létě o něj usilovala Viktoria Plzeň, nakonec se však stěhuje do Slavie. Té se upsal od 1. července s tím, že mu v létě končí smlouva s Bohemians. "Vzhledem k tomu, že Milan Škoda má s námi uzavřenu platnou smlouvu do 30. června, by standardním a oprávněným rozhodnutím klubu bylo jeho přeřazení do B týmu, protože odmítl prodloužit nabídnutou smlouvu s naším klubem," uvedlo představenstvo Bohemians 1905. "S přihlédnutím k dlouholetým zásluhám Milana představenstvo rozhodlo, že mu umožní začít přípravu ve Slavii a domluví se na jeho hostování. Toto rozhodnutí umožní úsporu nákladů klubu a možnost hledat perspektivní hráčskou náhradu." Bohemians chtějí dosáhnout přijatelné dohody se Slavií na úhradě kupní ceny za volného hráče. "Popřípadě se obrátíme na smírčí komisi FAČR. Rozhodně však budeme rozdíl mezi touto cenou a tržní cenou hráče vymáhat soudní cestou po všech, kteří tento stav způsobili, především po správci konkurzní podstaty FC Bohemians Praha," stojí v prohlášení klubu.~spo
Slalom v Záhřebu vyhrál Hirscher a opět vede Světový pohár Záhřeb 5. ledna (ČTK) - Třetí vítězství v sezoně vybojoval ve slalomu v Záhřebu Rakušan Marcel Hirscher a vrátil se do čela Světového poháru. Dvaadvacetiletý lyžař vyhrál s náskokem 29 setin před Němcem Felixem Neureutherem. Třetí skončil domácí favorit Ivica Kostelič. Obhájce velkého Křišťálového glóbu dál vede hodnocení slalomu, Hirscher se posunul za něj a ztrácí 45 bodů. Ani jeden z trojice českých lyžařů nepostoupil do druhého kola. Kryštof Krýzl obsadil 36. místo se ztrátou 4,20 sekundy na Hirschera, který ovládl už první jízdu. Filip Trejbal byl ještě o dalších 26 setin pomalejší a skončil na 38. místě. Martin Vráblík první kolo nedokončil. Na startu chyběl Ondřej Bank, který zvažuje ukončení sezony. Loni nejlepší český závodník naskočil do seriálu po záhadné nemoci a čeká, zda se po dnešním slalomu udrží do 40. místa žebříčku FIS, podle kterého se nasazuje do závodů.~spo
Pražskými Hradčany prošel tradiční Tříkrálový průvod Praha 5. ledna (ČTK) - Letošnímu průvodu Tří králů i přes chladné počasí přihlížely stovky Pražanů a turistů. Koledníky doprovodili z Hradčanského náměstí k betlému poblíž Lorety, kde se společně poklonili malému Ježíškovi. Přihlížející mohli na místě kromě Kašpara, Melichara a Baltazara spatřit také krále Heroda a betlémskou hvězdu. Tradičně největší atrakcí pro malé i velké diváky byli nicméně i tento rok velbloudi, na kterých královská trojice přijela. Prostory před Arcibiskupským palácem na Hradčanském náměstí začali první příchozí zaplňovat už téměř hodinu před zahájením průvodu, který vyrazil krátce po půl čtvrté. Mezi stovkami dětí, dospělých a turistů se mísily i skupinky koledníků, kteří od přítomných vybírali příspěvky pro Tříkrálovou sbírku. Slavnostní průvod zahájil svým požehnáním pražský arcibiskup Dominik Duka. Trojice králů na velbloudech se pak spolu s koledníky v dobových kostýmech a hudebníky vydala na cestu k betlému, který organizátoři vystavěli na nedalekém Loretánském náměstí. "Hvězda se zastavila nad tímto svatým místem a otec nebeský se na nás dívá skrze oči tohoto dítěte. Pražané, vyslovujeme vám naše královské poděkování. Vy a my jsme spolupoutníky a spolubratry. Všechno, co tomuto dítěti dnes darujete, je znamením toho, co mi chceme dát vám," poklonil se Marii a Josefovi král Kašpar a Ježíška obdaroval zlatem, ke kterému vzápětí Melichar a Baltazar přidali ještě kadidlo a myrhu. Drobné pozornosti pak na místo přinesli také koledníci, jejich dárky budou následující den předány pacientům dětské kliniky v Motole. Kromě Lorety svátek Tří králů slaví i Arcidiecézní charita Praha, která ve Stavovském divadle od 19:00 uvede benefiční koncert ve prospěch matek a dětí v africké Ugandě. Část výtěžku půjde také na podporu seniorů. Na jevišti divadla se kromě Českého komorního orchestru představí například také smíšený chlapecký a mužský sbor Pueri gaudentes.~spl~mag~sop
Policie na Tachovsku viní učitele z pohlavního zneužití žákyně Tachov 3. ledna (ČTK) - Policie stíhá od 22. prosince třicetiletého muže z Tachovska pro pohlavní zneužití. Soud ho poslal do vazby, informovala dnes policie. Podle serveru Novinky.cz skončil ve vazbě učitel kvůli údajnému sexu s nezletilou žákyní. Podezřelý muž je šéf ODS na Tachovsku a jeden z místopředsedů regionální organizace strany Vladimír Dub, řekli dnes ČTK představitelé ODS. Šéf strany v Plzeňském kraji Jiří Pospíšil ČTK večer oznámil, že regionální rada dnes Duba vyzvala, aby ukončil členství ve straně nebo ho pozastavil. "Je na něm, aby se rozhodl a zvážil, zda tuto výzvu uposlechne. Je zde závažné podezření, že spáchal trestný čin pohlavního zneužívání," řekl Pospíšil. ODS podle něj ctí presumpci neviny, ale informace, které zazněly z médií, jsou prý závažné. Dub by měl stranu dobrovolně sám opustit a nepoškozovat ji, míní jeho straničtí kolegové. "My nechceme být soudci pana Duba, nicméně se domníváme, že by měl ukončit případně pozastavit členství," řekl Pospíšil. Pokud bude stíhaný zproštěn obvinění nebo se ukáže, že nařčení bylo nepravdivé, může se znovu o členství v ODS ucházet. Pospíšil také uvedl, že "potencionální, možné prohřešky", které jsou politikovi kladeny za vinu, mají ryze soukromý charakter, nesouvisí s jeho členstvím v ODS.   Policie jakékoliv další informace k případu s ohledem na počáteční stadium objasňování nebude sdělovat, doplnila policejní mluvčí Hana Jehlíková. Podle serveru Novinky.cz policie ještě nevyslechla všechny svědky. Učitel z Boru na Tachovsku měl údajně milostné kontakty s žačkou delší dobu. "Dívka se sexu s učitelem oddávala dobrovolně," cituje server nejmenovaný zdroj. Podnět policii prý dalo vedení školy.~zak
Náměstek Husák nebude za schůzku s politiky nijak potrestán   ~zak
Loterie Fortuna: Výsledky losování hry Zlatých 11 a Denního čísla Praha 5. ledna (ČTK) - V 66. slosování hry Zlatých 11 byla ve čtvrtek 5.~spo
Juventus do konce sezony posílil útočník Borriello z AS Řím Řím 3. ledna (ČTK) - Juventus získal na hostování do konce sezony útočníka Marka Borriella z AS Řím. Součástí dohody je podle agentury Reuters také opce na možný letní přestup devětadvacetiletého fotbalisty do turínského klubu za osm milionů eur. Borriello přišel do Říma v roce 2010 z AC Milán, předtím působil mimo jiné v FC Janov, kde v sezoně 2007/2008 nastřílel 19 branek. Sedminásobný italský reprezentant v tomto ročníku Serie A za AS odehrál jen sedm zápasů, protože trenér Luis Enrique dával přednost Pablu Osvaldovi.~spo
Plzeň - Sparta Praha 5:2 (2:1, 1:1, 2:0) 27. kolo hokejové extraligy: HC Plzeň 1929 - HC Sparta Praha 5:2 (2:1, 1:1, 2:0) Branky a nahrávky: 2. Andrašovský (Havlíček), 6. Havlíček (Andrašovský, Dvořák), 33. Dvořák (Andrašovský, St. Pierre), 43. Johnson (Pitule, Stránský), 59. Jiří Hanzlík (Marušák) - 15. Philipp (Pacovský), 40. Tenkrát (Broš, Milam). Rozhodčí: Fraňo, Kalivoda - Bláha, Kostka. Vyloučení: 7:8, navíc Philipp (Sparta) 10 min. a do konce utkání. Využití: 1:2. Diváci: 5832. Sestavy: Plzeň: A. Svoboda - Vykoukal, Jiří Hanzlík, St. Pierre, Kaberle, Marušák, Kinrade, Dan Růžička - Vostřák, Martin Straka (17.-20. M. Heřman), Vlasák - Duda, Jan Kovář, Pletka - Dvořák, Havlíček, Andrašovský - Stránský, Pitule, Johnson. Trenéři: M. Jelínek, Razým a Michal Straka. Sparta: Pöpperle - Milam, Sersen, Kučný, Krstev, Philipp, Husák - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman, od 54. navíc Rubeš. Trenéři: Jandač, Žemlička a Martinec.~spo
Nova: Kustod fotbalové reprezentace podle policie ukradl bagr Praha 4. ledna (ČTK) - Člena realizačního týmu české fotbalové reprezentace Jaroslava Johna obvinila policie z krádeže. Spolu s dalším mužem údajně ukradl bagr a lešení za půl milionu korun. Uvedla to dnes televize Nova. Bagr podle policie odvezli obvinění ze stadionu na pražském Strahově. John působí u reprezentace jako kustod, stará se o míče, dresy nebo kopačky. Zástupci Fotbalové asociace ČR uvedli, že o práci zatím nepřijde. "Bude se určitě ctít presumpce neviny a pak se uvidí," řekl Nově mluvčí asociace Jaroslav Kolář. Podle Novy si obvinění muži pro bagr a lešení přijeli za bílého dne s nákladním autem. "Pachatelé znali prostředí, částečně si odemkli brány, které byly uzamčeny," řekl televizi Pavel Just z pražské kriminální policie. Dodal, že podezřelí se hájí tím, že si bagr chtěli jen půjčit na vykopání kanalizace.~spo~zak
E15: Kellnerova firma Sotio vyvinula léky na rakovinu prostaty   Praha 4. ledna (ČTK) - Biofarmaceutická společnost Sotio, jejímž majoritním vlastníkem je Petr Kellner, podle dnešního deníku E15 vyvinula léky na rakovinu prostaty. Firma již podala žádost o jejich patentovou ochranu a nyní testuje své přípravky na léčbu různých stádií rakoviny prostaty s cílem prokázat jejich bezpečnost a účinnost, píše E15. Letos Sotio plánuje pokročit do třetí testovací fáze, kdy budou její léky podávány stovkám až tisícům pacientů v několika zemích. Až poté může pomýšlet na registraci léčiv a jejich prodej k běžnému klinickému použití. V Sotiu podle informací E15 zatím majoritu drží sám Petr Kellner, který se projektu hodně osobně věnuje. "PPF je minoritním akcionářem společnosti Sotio, z této pozice nejsem oprávněn komentovat složení její akcionářské struktury ani za firmu mluvit," řekl E15 mluvčí PPF Milan Tománek. Skupina PPF farmaceutický podnik majoritně ovládne až poté, co léky získají patentovou ochranu a další investice do rozvoje si vyžádají navýšení kapitálu. Předsedou představenstva a generálním ředitelem Sotia je bývalý šéf tuzemské pobočky konzultantské společnosti McKinsey & Co. Karel Nohejl. Spolu s ním v představenstvu zasedá výrobní ředitelka Petra Dobešová, bývalá šéfka vnějších vztahů společnosti Philip Morris, a finanční ředitelka Eva Rollerová. Ta v 90. letech vybudovala a nakonec úspěšně prodala potravinářskou firmu Emarko. Hlavními odbornými konzultanty a členy dozorčí rady společnosti jsou motolští lékaři - přednostka Ústavu imunologie na 2. lékařské fakultě Univerzity Karlovy Jiřina Bartůňková a docent imunologie na 2. lékařské fakultě Univerzity Karlovy Radek Spíšek. Společnost Sotio vznikla na jaře 2010 a má základní kapitál deset milionů korun. Jejími akcionáři jsou nizozemská společnost Hekto a firma Anthearose registrovaná na Kypru. Sotio připravuje své léčivé přípravky pro aktivní buněčnou imunoterapii ve vlastních laboratořích nově vybudovaných v pražských Holešovicích. Vedle léků na rakovinu prostaty plánuje Sotio v roce 2012 zahájit i práce na léku na rakovinu vaječníků, píše dnešní E15.~zdr~efm
Airbus si loni zřejmě udržel titul největšího výrobce letadel Chicago/Paříž 5. ledna (ČTK) - Evropská společnost Airbus si v loňském roce udržela pozici největšího světového výrobce letadel před americkým konkurentem Boeing. Vyplývá to podle agentury DPA z dnešních informací o loňských dodávkách obou podniků. Boeing dnes oznámil, že loni zvýšil dodávky o tři procenta na 477 letadel. Loňské dodávky Airbusu však podle zdrojů z odvětví přesáhly 530 letounů, což představuje nárůst o více než čtyři procenta. Airbus podle těchto údajů překonal svého amerického konkurenta v dodávkách již devátým rokem za sebou. Oficiální údaje o svých loňských dodávkách zveřejní Airbus 17. ledna. Oba výrobci mají za sebou velmi úspěšný rok. Poptávku aerolinek po nových letadlech podpořila řada faktorů, například rostoucí počet cestujících z rozvíjejících se ekonomik či snaha o snižování spotřeby v době vysokých cen pohonných hmot, napsala agentura DPA.~str~dpr~efm
ČT: O krkonošské skiareály se zajímají i místní podnikatelé Praha 4. ledna (ČTK) - O krkonošské skiareály, které vlastní Český svaz tělesné výchovy (ČSTV) a Svaz lyžařů ČR, projevili po PPF a J&T zájem i místní podnikatelé. Svaz lyžařů bude o případném prodeji svých podílů rozhodovat 10. ledna. ČSTV, většinový vlastník areálů, jako jsou například Špindlerův Mlýn, Harrachov nebo Pec pod Sněžkou, zasedá 28. ledna. Svazy se potýkají s finančními problémy. Uvedla to dnes Česká televize (ČT). Získat podíl od lyžařů může být podle ČT rozhodující pro ovládnutí téměř celých Krkonoš. Pokud by totiž prodával svůj podíl i ČSTV, mají právě menšinoví akcionáři předkupní právo. Už nyní se hlásí 30 podnikatelů, kterým patří pozemky, na nichž areály v Peci pod Sněžkou stojí. "Přihlásilo se k této myšlence také město Pec, Krkonošský národní park, další čtyři majitelé vleků. Ta síla je poměrně velká," podotkl František Vambera ze Sdružení za rozvoj lyžování v Peci pod Sněžkou. Hodnota krkonošských lyžařských areálů šplhá do stovek milionů korun. Jen podíl ČSTV vyčíslily nezávislé odhady na 250 až 400 milionů korun. "Co se ceny týká, já osobně bych hodnotu našich podílů viděl přinejmenším na půl miliardy korun," řekl již dříve týdeníku Euro bývalý šéf ČSTV Pavel Kořan. Střediska už nyní potřebují další investice, ČSTV ale zřejmě nebude v příštím roce schopný financovat ani svou vlastní činnost. Svazu prý hrozí exekuce, uvedla ČT. Společnost PPF miliardáře Petra Kellnera nabídla ČSTV za jeho podíl ve všech střediscích 194 milionů korun. Okamžitě ji ale o milion přebila slovenská firma Tatra Mountain Resort (TMR) ze skupiny J&T, která podle týdeníku Euro nabízí 195 milionů. "Sport v současné době, speciálně svaz lyžařů, čelí jisté finanční nestabilitě a naše nabídka plus další slíbená finanční pomoc má k této finanční stabilizaci pomoci," řekl ČT mluvčí PPF Milan Tománek. Oficiální nabídku od PPF a TMR televizi potvrdil předseda Svazu lyžařů ČR Lukáš Sobotka.~tur~slz~spl~spo
Craig je k dispozici pro zfilmování dalších dílů Milénia Berlín 5. ledna (ČTK) - Britský herec Daniel Craig chce hrát v dalších hollywoodských filmových adaptacích románové trilogie Milénium od švédského autora Stiega Larssona, pokud bude první díl - Muži, kteří nenávidí ženy - úspěšný. Třiačtyřicetiletý Craig, známý hlavně jako představitel Jamese Bonda, ztvárnil roli švédského investigativního novináře Mikaela Blomkvista v prvním díle hollywoodské verze. Je připraven účinkovat i ve zbylých dvou dílech detektivního příběhu, pokud bude první díl úspěšný. "Já o tom nerozhoduji," vyjádřil se Craig v Berlíně k případné své další účasti na projektu, ale zdůraznil, že by "rád" byl u toho. Craig to podle agentury DPA řekl dnes v Berlíně. Za týden bude film uveden do kin v Německu a dalších evropských zemích včetně České republiky. Snímek se přitom nevyhne srovnání se skandinávskou filmovou adaptací, kterou vřele přijali diváci i kritika. Klíčovou ženskou roli hackerky Lisbeth Salanderové ztvárnila ve filmu renomovaného režiséra Davida Finchera šestadvacetiletá americká herečka Rooney Maraová.~kul~mag
Organizátoři OH přiznali chybu v prodeji vstupenek Londýn 4. ledna (ČTK) - Organizátoři olympijských her v Londýně přiznali, že omylem prodali na soutěže v synchronizovaném plavání zhruba o 10.000 vstupenek víc, než je k dispozici míst. S poškozenými od prosince jednají o kompenzaci, která může být lukrativní - volných je například ještě několik lístků na finále v běhu mužů na 100 metrů. Pořadatelé dnes uvedli, že k chybě došlo při zadávání vstupních údajů, a prodalo se tak dvakrát tolik lístků. Majitelé přebytečných vstupenek budou mít šanci získat lístky na jiné závody, o které se ucházeli, ale neuspěli. Podle mluvčího her je k dispozici zhruba 200 lístků na finále stovky, která je tradičně považována za jeden z největších taháků her. Organizátorům usnadňuje jednání s poškozenými fakt, že v druhé vlně si vstupenky na synchronizované plavání neobjednávali převážně fanoušci tohoto sportu, ale spíše lidé, kteří se toužili dostat na jakoukoli soutěž na OH. To potvrzují i některé ohlasy na internetu. "Právě jsem si vyměnila lístky na synchronizované plavání za finále mužské a ženské polohovky a kraulu. Sorry synchro, ale hurá!" napsala na Twitteru jedna majitelka špatně prodaných vstupenek.~spo
Karlovy Vary při debutu Kýhose ukončily na Slavii sérii nezdarů Hlasy trenérů po utkání: Jiří Čelanský (Slavia): "Z našeho pohledu to bylo nevydařené utkání. Bohužel, neplníme si věci, které si řekneme v kabině. Je trošku nepochopitelné a neomluvitelné, že takový výkon předvedeme v téhle fázi sezony, kdy hrajeme každý zápas o bytí a nebytí. Nemám pro to vysvětlení." Martin Pešout (Karlovy Vary): "Měli jsme dobrý vstup do utkání, prvních deset minut jsme hráli výborně a vytěžili jsme z toho gól. Nakonec bohužel jen jeden, i když šancí jsme měli více. Domácím se poté podařilo vyrovnat. Ve druhé třetině měla malinko navrch Slavia, ale postupem času jsme hru vyrovnali. Ve třetí části z mého pohledu rozhodlo to, že jsme měli větší vůli po vítězství, šli jsme za tím hlava nehlava a gól nám tam padnul. Pak jsme se uklidnili. A nebýt zbytečného vyloučení v závěru, tak jsme to v klidu dohráli.~spo
Výsledky Rallye Dakar Rallye Dakar - 3. etapa, San Rafael - San Juan: 561 km/měřený úsek 270 km: Motocykly: 1. Després (Fr./KTM) 3:48:38, 2. Verhoeven (Niz./Sherco) -8:37, 3. Goncalves (Portug./Husqvarna) -8:39, ...63. Veselý (ČR/Yamaha) -1:05:02. Průběžné pořadí: 1. Després 7:31:42, 2. Coma (Šp./KTM) -10:12, 3. Casteu (Fr./Yamaha) -17:16, ...85. Veselý -3:02:29. Čtyřkolky: 1. M. Patronelli 4:53:29, 2. Maffei -1:52, 3. A. Patronelli (všichni Arg./Yamaha) -2:19. Průběžné pořadí: 1. A. Patronelli 9:32:31, 2. M. Patronelli -55, 3. Maffei -2:41. 499 km/měřený úsek 208 km: Automobily: 1. Roma, Périn (Šp., Fr./Mini) 2:26:51, 2. Holowczyc, Fortin (Pol., Belg./Mini) -1:09, 3. Attíja, Cruz (Kat., Šp./Hummer) -1:29. Průběžné pořadí: 1. Holowczyc, Fortin 5:51:06, 2. Gordon, Campbell (USA/Hummer) -54, 3. De Villiers, Von Zitzewitz (JAR, Něm./Toyota) -1:40.~spo
Tisk: GM je proti zvýšení mezd zaměstnanců Opelu Rüsselsheim 4. ledna (ČTK) - Největší americká automobilka General Motors žádá, aby se zaměstnanci její ztrátové německé divize Opel vzdali letošního zvýšení mezd v celkovém objemu kolem 1,1 miliardy eur (28,5 miliardy Kč). Informoval o tom dnes německý list Frankfurter Allgemeine Zeitung. Zástupci zaměstnanců se však podle agentury DPA postavili proti této žádosti. "Mohu potvrdit, že se na nás podnik obrátil, aby zjistil, zda jsme připraveni (o této záležitosti) jednat," uvedl odborový předák Armin Schild, který je členem závodní rady Opelu. "Odpověděli jsme, že k jednání nevidíme žádný důvod," dodal. Automobilka Opel se předloni dostala do existenčních problémů a skupina GM chystala její prodej. Z toho nakonec sešlo a GM se rozhodla Opel vlastními silami restrukturalizovat.~str~aut~odb~efm
Loprais dojel na Dakaru čtvrtý, celkově se posunul na páté místo San Juan (Argentina) 3. ledna (ČTK) - Ve třetí etapě Rallye Dakar dojel Aleš Lopras s tatrou na čtvrtém místě a dosáhl dosud nejlepšího výsledku. Od stupňů vítězů ho dělila po 208 měřených kilometrech jen minuta a 15 sekund. V celkovém pořadí si polepšil na pátou příčku. Soutěž kamionů vede Kazach Artur Ardavičius s kamazem, který dnes skončil druhý o minutu a devět sekund za Italem Mikim Biasionem (Iveco). Dosavadní lídr Nizozemec Gerard Rooy dojel až sedmý a na druhém místě ztrácí na Ardavičiuse 28 sekund. Vedoucí jezdci se měnili ve všech kategoriích. Mezi motocykly, které absolvovaly 270 "ostrých" kilometrů, se díky vítězství dostal do čela Francouz Cyril Després na KTM. V soutěži automobilů byl ve třetí etapě nejrychlejší Španěl Joan Roma s mini. Na vedoucí pozici se díky druhému místu vyhoupl Polák Krzysztof Holowczyc s vozem stejné značky, jenž má náskok jen 54 sekund před Američanem Robbym Gordonem. Čtyřkolkám nově vládně Argentinec Alejandro Patronelli před svým bratrem Marcosem.~spo
Vlak usmrtil u Hradce Králové člověka, doprava se zastavila Hradec Králové 4. ledna (ČTK) - Vlak usmrtil dnes v 19:08 u Hradce Králové člověka. Nehoda zastavila provoz na jedné z hlavních tratí mezi Královéhradeckým a Pardubickým krajem. ČTK to řekl mluvčí Českých drah Radek Joklík. Odstraňování následků bude probíhat zřejmě nejméně do 21:10 a zpoždění činí deset až 60 minut. Byla zavedena náhradní autobusová doprava. "Bylo to na širé trati, vina tak bude pravděpodobně na straně chodce, který se pohyboval v kolejišti," uvedl mluvčí Drážní inspekce Martin Drápal. Bližší informace k zemřelému zatím inspekce ani dráhy nemají. Nehoda se stala na trati mezi Pardubicemi, Hradcem Králové a Jaroměří v úseku Hradec Králové - Opatovice nad Labem. "Jde o hlavní spojení Pardubického a Královéhradeckého kraje. Největší zpoždění má rychlík číslo 994 do Liberce, a to 50 až 60 minut, u ostatních spojů se zpoždění pohybuje mezi deseti až 30 minutami. Náhradní dopravu se ale podařilo zavést velmi rychle," řekl mluvčí drah.~dpr~zak
Basketbalistky USK Praha deklasovaly v lize třetí Trutnov Praha 4. ledna (ČTK) - Basketbalistky USK Praha vykročily do nového roku další ligovou výhrou. Stoprocentní úspěšnost si loňské mistryně udržely dnešním vysokým domácím vítězstvím 97:51 nad třetím Trutnovem. Dvanácti body k němu pomohla uzdravená americká rozehrávačka Lindsay Whalenová. Vysokoškolačky mají po osmnácti odehraných zápasech v čele tabulky nadále tříbodový náskok před Friskem Brno, které vyhrálo podobně snadno 87:48 v Hradci Králové. Největší bitva kola se odehrála v Karlových Varech, které zvítězily nad Strakonicemi 69:67. Po polovině zápasu přitom domácí celek vedl jedenáctibodovým rozdílem. "Vydrželi jsme pekelný nápor soupeře v druhém poločase," oddechl si karlovarský trenér David Zdeněk.~spo
ŘSD odvolalo vedoucího pracovníka kvůli zvlněné D47 Praha 4. ledna (ČTK) - Ředitelství silnic a dálnic (ŘSD) odvolalo z funkce vedoucího oddělení správy dálnic Brno kvůli zvlněné dálnici D47. V tiskové zprávě to dnes uvedla mluvčí ŘSD Nina Ledvinová. Na dotaz ČTK však odmítla sdělit jeho jméno. Podle ředitele ŘSD Reného Poruby je důvodem odvolání nedostatečná důslednost příslušného oddělení při jednání se zhotovitelem o reklamaci stavby. Činnost oddělení bude nyní dočasně řízena ze správy dálnic pražského ředitelství ŘSD. "ŘSD musí u celého případu problémového úseku dálnice D47 velmi důsledně hájit své zájmy a zájmy daňových poplatníků. Po zhotoviteli požadujeme okamžitou nápravu, přičemž s tímto faktem musí být zhotovitel ze strany ŘSD důsledně konfrontován. Takový přístup vedení ŘSD u oddělení správy dálnic v Brně od počátku vzniku reklamačního řízení bohužel postrádalo. Změna proto byla nutná," uvedl Poruba. Současně zdůraznil, že je také důležité, aby celý případ reklamace uvedeného úseku řídili lidé, kteří nejsou historicky pracovně spjatí se zhotovitelem. Spor o vady na D47 vypukl loni koncem listopadu, kdy ŘSD na poškozených úsecích nechalo provést první kontrolní vrty. Ty ukázaly, že zhotovitelská firma Eurovia nedodržela domluvený postup stavby. Dálnice se kvůli tomu vlní a musí na ní být snížená rychlost. Eurovia se brání, že postupovala v souladu se zadáním ŘSD, a zjištěný stav podle ní zavinila zanedbaná údržba. ŘSD při sondách do podloží stavby zjistilo použití jiné, nevhodné strusky a u třech mostů konstatovalo, že jsou po pěti letech ve stavu, který odpovídá konci jejich životnosti, další dva jsou s menšími závadami.  Problematický úsek D47 u Ostravy v délce zhruba osm kilometrů postavilo za 4,5 miliardy korun konsorcium firem v čele se společností ODS-Dopravní stavby Ostrava, kterou později převzala stavební firma Eurovia CS. Jezdí se po něm od prosince 2007. Severomoravská D47 se začala budovat v roce 2004, nyní se stavba blíží ke svému konci. Zbývá dostavět poslední úsek mezi Bohumínem a hranicemi s Polskem.~sta~dpr
Policie obvinila bývalého ředitele karlovarské ZUŠ z podvodu Karlovy Vary 4. ledna (ČTK) - Policie obvinila bývalého ředitele karlovarské Základní umělecké školy A. Dvořáka Václava Richtera z úvěrového podvodu. Údajně způsobil státu škodu za téměř tři miliony korun, informoval dnes ČTK mluvčí karlovarské policie Pavel Valenta. Podle České televize (ČT) nyní musí škola všechny peníze vrátit. Bývalý ředitel odmítá, že by falšoval údaje, nebo jinak porušil zákon. "Obviněný měl jako ředitel jedné ze škol na Karlovarsku předložit zřizovateli v úmyslu získat neoprávněnou výši finanční dotace ze státního rozpočtu nepravdivé statistické výkazy o škole. Údaje byly pozměněny v počtu vykázaných žáků v jednotlivých oborech tak, že byly navýšeny počty žáků v oborech s individuální výukou, kde je státní dotace vyšší, a poníženy v oborech kolektivní výuky, kde je státní dotace nižší," popsal Valenta. Kromě toho požadoval prostředky ze státního rozpočtu na proplacení mezd pedagogických pracovníků v souvislosti s výukou dospělých studentů školy, i když věděl, že na tyto studenty není oprávněn státní dotace čerpat. Škola teď musí podle ČT všechny špatně čerpané dotace kraji splatit. Nová ředitelka proto vyzvala učitele, aby vrátili odměny, které jim bývalý ředitel rozdal. Kantoři to ale odmítli. "Plnili jsme, co jsme plnit měli. Nevidíme důvod, proč bychom ty peníze měli navrátit," řekl ČT učitel Zdeněk Viktor. Škola tak bude muset postupně dluh splácet déle než deset let. Na nestandardní hospodaření přišla v roce 2010 kontrola krajského úřadu. Ta zjistila například, že chybí peníze za školné. Školní inspekce pak kontrolovala prostředky, které do školy přicházejí od státu, i zde zjistila nesrovnalosti. Celkem tehdy chybělo až pět milionů korun. Kraj pak předal vyšetřování případu policii.~zak~sko
Při přestřelce v Utahu zemřel policista, pět lidí bylo zraněno Salt Lake City 5. ledna (ČTK) - Jeden policista zahynul a další čtyři byli zraněni při přestřelce v utažském městě Ogden, která vypukla, když se pokusili zatknout muže podezřelého z obchodu s drogami. Podezřelý rovněž utrpěl zranění, on ani policisté ale nejsou v ohrožení života, napsala dnes agentura AP. Ke střetu došlo ve středu večer místního času ve městě Ogden vzdáleném asi 50 kilometrů od Salt Lake City. Jednotka protidrogové policie se pokusila zatknout muže podezřelého z obchodu s drogami, ten se ale s pomocí pistole bránil. Na místě nakonec musela zasáhnout speciální policejní jednotka. Podle svědků bylo při přestřelce vypáleno 30 až 40 ran. Podezřelý muž byl nakonec zraněn a zatčen. Policie zatím bližší informace k případu nesdělila.~zak~sop
Výsledky 23. kola druhé hokejové ligy skupiny Západ Druhá hokejová liga skupina Západ - 23. kolo: Klášterec nad Ohří - Klatovy 7:4 (3:1, 2:1, 2:2). Tabulka:   1.	Klášterec nad Ohří	25	16	4	1	4	118:67	57	2.	Řisuty	25	14	4	1	6	106:80	51	3.	Kobra Praha	25	13	1	0	11	115:104	41	4.	Milevsko	25	10	3	3	9	87:86	39	5.	Jablonec nad Nisou	25	11	2	1	11	91:83	38	6.	Děčín	25	11	1	1	12	90:105	36	7.	Benešov	25	9	0	4	12	98:104	31	8.	Klatovy	25	7	3	3	12	95:110	30	9.	Bílina	25	8	0	5	12	99:117	29	10.~spo
FAO: Potraviny by kvůli slabé ekonomice letos mohly i zlevnit Řím 3. ledna (ČTK) - Ceny potravin budou v nadcházejícím období zřejmě dál výrazně kolísat a ve světě bude i větší počet hladovějících. Kvůli útlumu globální ekonomiky by ale potraviny mohly i zlevnit. Řekl to dnes nový generální ředitel Organizace OSN pro výživu a zemědělství (FAO) José Graziano da Silva, podle něhož ale žádný výrazný pokles cen potravin čekat nelze. "Ceny se nebudou zvyšovat jako v posledních dvou nebo třech letech, ani se ale nesníží. Určitý pokles nastat může, nebude to ale nic drastického," řekl na tiskové konferenci v Římě Brazilec Da Silva. Ve funkci je teprve od začátku tohoto roku, kdy vystřídal Senegalce Jacquese Dioufa. Světové ceny potravin podle klíče, který k jejich sledování používá FAO, vystoupily na maximum loni v únoru. Od června se ale zvolna snižují. Přispívá k tomu vyšší úroda a obavy z vývoje ekonomiky, kvůli nimž ochladl růst poptávky. Vysoké ceny potravin přispívají k růstu inflace a staly se i jedním z důvodů občanských nepokojů v chudších zemích. Vlivu drahých potravin se částečně přičítá i nespokojenost v arabských zemích, kde takzvané arabské jaro loni vedlo k pádu několika vlád. Da Silva také řekl, že zpomalení evropské ekonomiky podle něj zřejmě neohrozí financování projektů FAO. Objem prostředků, které jednotlivé země poskytují, totiž tvoří nepatrný zlomek jejich hrubého domácího produktu. Vlády tak prý nemají důvod v této oblasti škrtat. Zpomalení hospodářského růstu ale zřejmě zvýší počet hladovějících ve světě. "Budeme mít víc práce, bude víc hladovějících, víc nezaměstnaných, a my budeme potřebovat nové způsoby, jak těmto lidem pomoci," řekl novinářům Da Silva. Dvaašedesátiletý agronom, který je prvním Latinoameričanem v čele FAO, by podle agentury Reuters měl být ve funkci tři a půl roku.~obo~ptr
CSCE, cukr 11, závěr - 20:30, 4.~bur~buk
6343. sázkový den Praha 5. ledna (ČTK) - V 6343. sázkovém dnu losování hry Šťastných deset byla ve čtvrtek 5.~spo
Británii zasáhly vichry a lijáky, dva lidé přišli o život Londýn 3. ledna (ČTK) - Vichry o rychlosti i přes 160 kilometrů v hodině a silné lijáky dnes zasáhly mnohé oblasti Británie. Nejvíce postižena byla doprava, dva lidé přišli o život, napsala agentura AP. Na východě Anglie padající strom zabil muže okolo padesátky, který seděl v dodávce. Druhou obětí dnešní vichřice je člen posádky tankeru. Přišel o život, když plavidlo u anglického pobřeží zasáhla vysoká vlna. Těžké zranění utrpěl řidič autobusu, na který se zřítil strom. Kvůli nepřízni počasí nevyjelo mnoho trajektů na trase mezi Británií a pevninskou Evropou. Zastavily se také vlaky na tratích mezi Londýnem a Skotskem, komplikace jsou i v letecké dopravě. Letiště v Edinburghu letadla nepřijímá, startující letadla se často na cestu vydala se zpožděním. Na mnoha místech padající stromy zpřetrhaly elektrické vedení a zatarasily silnice.~met
Výsledky 32. kola druhé hokejové ligy skupiny Střed Druhá hokejová liga skupina Střed - 32. kolo: Hodonín - Jindřichův Hradec 7:4 (3:1, 0:3, 4:0), Kutná Hora - Kolín 2:3 (0:0, 1:2, 1:1), Pelhřimov - Brno 0:4 (0:0, 0:2, 0:2), Trutnov - Chotěboř 11:0 (3:0, 6:0, 2:0), Žďár nad Sázavou - Břeclav 3:4 (1:1, 1:1, 1:2). Tabulka:   1.	Hodonín	29	23	1	0	5	137:64	71	2.	Brno	29	14	5	2	8	123:79	54	3.	Kolín	29	15	2	4	8	98:79	53	4.	Jindřichův Hradec	29	14	2	1	12	113:90	47	5.	Nymburk	29	13	2	2	12	112:101	45	6.	Trutnov	28	14	0	1	13	105:112	43	7.	Břeclav	28	12	2	2	12	88:91	42	8.	Pelhřimov	29	13	1	1	14	95:105	42	9.	Žďár nad Sázavou	29	12	1	3	13	91:98	41	10.	Chotěboř	29	7	1	3	18	60:143	26	11.~spo
Boeing uzavře továrnu zaměstnávající přes dva tisíce lidí Wichita 4. ledna (ČTK) - Výrobce letadel Boeing uzavře do konce příštího roku továrnu v americkém městě Wichita kvůli poklesu vládních výdajů na obranu. Oznámila to dnes firma. O práci tak přijde přes 2160 lidí. Továrna se specializuje na úpravu komerčních letadel pro vojenské či vládní využití. Společnost již v listopadu upozornila, že o uzavření tohoto závodu uvažuje. "V době snižování rozpočtů na obranu a změn v prioritách zákazníků se Boeing rozhodl uzavřít aktivity ve Wichitě, aby snížil náklady, posílil efektivitu a podpořil konkurenceschopnost," uvedl viceprezident podniku Mark Bass, který má tento závod na starosti.~dpr~odb~efm
Výsledky 18. kola turecké fotbalové ligy Turecká fotbalová liga - 18. kolo: Kayserispor - Bursaspor 0:2, Sivasspor - Karabükspor 3:0, Trabzonspor - Manisaspor 2:1, Galatasaray - Büyüksehir 4:1 (za domácí gól Baroš), Mersin - Ankaragücü 1:2. Tabulka:   1.	Galatasaray	18	12	4	2	31:12	40	2.	Fenerbahce	17	10	5	2	24:14	35	3.	Besiktas	17	9	5	3	25:17	32	4.	Eskisehirspor	17	9	3	5	19:15	30	5.	Genclerbirligi	17	8	4	5	25:20	28	6.	Trabzonspor	18	7	6	5	26:22	27	7.	Mersin	18	7	6	5	21:18	27	8.	Sivasspor	18	7	6	5	29:29	27	9.	Kayserispor	18	8	1	9	21:19	25	10.	Manisaspor	18	6	6	6	17:18	24	11.	Büyüksehir	18	6	6	6	22:24	24	12.	Bursaspor	18	5	7	6	20:18	22	13.	Antalyaspor	17	5	6	6	13:16	21	14.	Orduspor	17	4	5	8	14:21	17	15.	Gaziantepspor	17	3	7	7	14:18	16	16.	Samsunspor	17	2	6	9	12:22	12	17.	Karabükspor	18	3	3	12	18:30	12	18.~spo
Výsledky 32. kola druhé hokejové ligy skupiny Východ Druhá hokejová liga skupina Východ - 32. kolo: Vsetín - Opava 5:3 (2:1, 2:1, 1:1), Poruba - Nový Jičín 5:6 (1:2, 2:3, 2:1), Karviná - Přerov 5:3 (2:1, 0:1, 3:1), Uherské Hradiště - Havířov 2:3 (1:3, 0:0, 1:0), Valašské Meziříčí - Prostějov 4:3 po sam. nájezdech (2:1, 0:1, 1:1 - 0:0). Tabulka: Poznámka: Nový Jičín prohrál kontumačně 0:5 tři zápasy kvůli administrativní chybě při registraci hráče. 1.	Karviná	29	21	1	2	5	127:75	67	2.	Havířov	29	19	3	0	7	111:73	63	3.	Přerov	28	17	1	2	8	98:75	55	4.	Vsetín	29	17	2	0	10	102:80	55	5.	Prostějov	29	17	0	2	10	105:80	53	6.	Opava	29	13	3	2	11	99:88	47	7.	Valašské Meziříčí	29	12	4	1	12	97:103	45	8.	Frýdek-Místek	29	9	0	3	17	69:100	30	9.	Uherské Hradiště	29	7	1	2	19	94:148	25	10.	Nový Jičín	29	5	2	4	18	68:114	23	11.~spo
Brazilské úřady loni osvobodily z otrocké práce tisíce lidí Brasília 3. ledna (ČTK) - V Brazílii bylo loni osvobozeno od otrocké práce na 2270 lidí, pracovat museli především v zemědělství. Úřady v této souvislosti uvalily sankce na téměř tři stovky zaměstnavatelů, uvedla dnes agentura AFP s odvoláním na údaje brazilského ministerstva práce. Za otrockou práci se v Brazílii považuje činnost, kterou pracovníci vykonávají v hrozných podmínkách z hlediska hygieny, stravy i ubytování. Zároveň podle těchto kritérií pracují vyčerpávající množství hodin a pobírají nižší plat, než je minimální mzda. Ta nyní představuje v přepočtu zhruba 6600 korun. Navíc nemohou místo, kde práci vykonávají, opustit, protože jsou "zadluženi" u zaměstnavatele. Většina novodobých "otroků" se stala obětí obchodníků s pracovní sílou, kteří je odvážejí daleko od jejich domovů. Pracovat pak musejí hlavně na velkých zemědělských farmách, zejména na plantážích cukrové třtiny. Vykořisťování námezdních pracovníků, kteří často pocházejí ze zahraničí, se ale děje i ve městech - tam jsou tito lidé nuceni pracovat hlavně v textilním a oděvním průmyslu nebo v továrnách vyrábějících pro velké zahraniční značky. V roce 2004 Brazílie zavedla takzvanou černou listinu zaměstnavatelů obviněných z využívání otrocké práce. Seznam je aktualizován každých šest měsíců a za poslední období se rozšířil o 52 jmen na 294. Jsou mezi nimi stavební firmy, zemědělské a dobytkářské farmy, supermarkety či obchodní komplexy. Podniky nebo osoby uvedené na listině musejí zaplatit řadu pokut a dalších poplatků a nemohou dostat úvěr ve státních ani soukromých bankách. S jejich výrobky se pak nejméně dva roky nesmí obchodovat. Podle ministerstva v letech 1995-2011 bylo z otrockých podmínek v Brazílii osvobozeno téměř 41.500 lidí.~zak~sop
Výsledky 36. kola první hokejové ligy První hokejová liga - 36. kolo: Benátky nad Jizerou - Třebíč 2:1 (0:1, 1:0, 1:0), Chomutov - Kadaň 5:0 (0:0, 3:0, 2:0), Havlíčkův Brod - Litoměřice 1:2 (1:2, 0:0, 0:0), Ústí nad Labem - Jihlava 7:3 (3:1, 4:1, 0:1), Hradec Králové - Olomouc 6:2 (2:0, 2:1, 2:1), Most - Beroun 4:3 po sam. nájezdech (0:1, 2:2, 1:0 - 0:0), Šumperk - Písek 2:3 (1:2, 0:1, 1:0). Tabulka:   1.	Ústí nad Labem	36	26	3	2	5	165:72	86	2.	Chomutov	36	23	5	4	4	144:74	83	3.	Olomouc	36	21	2	5	8	117:77	72	4.	Jihlava	36	20	1	2	13	107:87	64	5.	Benátky nad Jizerou	36	15	4	6	11	100:103	59	6.	Hradec Králové	36	15	5	2	14	116:99	57	7.	Havlíčkův Brod	36	14	2	4	16	109:122	50	8.	Litoměřice	36	12	4	3	17	95:113	47	9.	Písek	36	11	5	3	17	81:111	46	10.	Šumperk	36	10	6	3	17	113:140	45	11.	Beroun	36	10	6	2	18	87:112	44	12.	Kadaň	36	11	1	6	18	84:108	41	13.	Třebíč	36	6	6	9	15	82:108	39	14.~spo
Na Německo se žene orkán Andrea Berlín 4. ledna (ČTK) - Na Německo se žene v krátké době další orkán. Bouře označovaná jako Andrea má během čtvrtka zasáhnout celou zemi od Baltu až po Alpy a má ji doprovázet vítr o rychlosti až kolem 120 kilometrů v hodině a také vydatné srážky. Kolín nad Rýnem se podle agentury DPA připravuje na první povodeň roku. Orkán Andrea má být silnější než předchozí bouře Ulli, která Německo sužovala do dneška, ale slabší než devastující Kyrill, který v lednu roku 2007 způsobil rozsáhlé škody nejen v Německu. V horských oblastech se dá ve čtvrtek očekávat vytrvalý déšť i čerstvý sníh. Už dnes večer měl orkán udeřit na pobřeží Baltského moře. Andrea má do nížin přihnat vítr o rychlosti až 117 kilometrů v hodině, na horách mohou být nárazy orkánu ještě o stupeň prudší. Nejsilnější mají být na vrcholcích pohoří Černý les. Kolín nad Rýnem se mezitím připravuje na první povodeň roku. Kvůli očekávaným lijákům má dále stoupat hladina Rýna, řekl šéf místní protipovodňové centrály Reinhard Vogt. Od čtvrtka tak budou v Kolíně pravděpodobně vyhlášena první omezení pro lodní dopravu. Připraveny k vytažení jsou protipovodňové bariéry. Na řece Rúr a jejích přítocích už se na některých místech voda vylila z břehů. Předchozí bouře Ulli si vyžádala několik policejních výjezdů, ale většinou způsobila jen malé škody - vyvrácené stromy a popadané střešní tašky. Nejsilněji byl zasažen sever Německa.~met
Baroš pomohl Galatasarayi brankou k výhře nad Büyüksehirem Istanbul 3. ledna (ČTK) - Český útočník Milan Baroš v dnešním 18. kole turecké ligy přispěl Galatasarayi jednou brankou k vítězství 4:1 nad Büyüksehirem. Třicetiletý fotbalista se trefil v 72. minutě, kdy svým pátým gólem v sezoně zvýšil na 3:1. Dvěma brankami se na vítězství Galatasaraye podílel Emre Colak, který už v sedmé minutě otevřel skóre. Büyüksehir poté vyrovnal po zásahu Edina Višči, čtyři minuty před koncem prvního poločasu ale hosté přišli po červené kartě o Pierra Weba. Domácí po přestávce díky druhé brance Colaka, Barošovi a zásahu Selcuka Inana přesilovku využili. Galatasaray vyhrál sedmý zápas za sebou a svou neporazitelnost prodloužil na deset utkání. Na prvním místě tabulky zvýšil náskok na pět bodů, druhé Fenerbahce má však jeden zápas k dobru.~spo
Výsledky 35. kola švédské hokejové ligy Švédská hokejová liga - 35. kolo: AIK Stockholm - Brynäs 5:1, Frölunda - Linköping 3:2. Tabulka:   1.	Skelleftea	34	17	3	5	9	93:72	62	2.	Lulea	34	15	4	7	8	81:69	60	3.	Brynäs	35	16	4	3	12	96:89	59	4.	HV 71	34	13	7	3	11	99:82	56	5.	Färjestad	33	14	3	7	9	82:79	55	6.	Frölunda	35	13	4	6	12	85:80	53	7.	Djurgaarden	33	11	6	4	12	88:94	49	8.	AIK Stockholm	33	12	4	4	13	92:87	48	9.	Växjö	34	10	5	5	14	78:92	45	10.	Linköping	34	10	6	3	15	64:81	45	11.	MODO Hockey	34	9	6	4	15	89:97	43	12.~spo
Výsledky Rallye Dakar Rallye Dakar - 5. etapa: Chilecito - Fiambalá: 416 km/měřený úsek 265 km: Motocykly: 1. Després (Fr./KTM) 2:28:33, 2. Coma (Šp./KTM) -1:41, 3. Barreda (Šp./Husqvarna) -12:42, ...64. Veselý (ČR/Yamaha) -1:37:02. Průběžné pořadí: 1. Després 14:19:00, 2. Coma -9:51, 3. Rodrigues (Portug./Yamaha) -47:56. Čtyřkolky: 1. M. Patronelli 2:58:37, 2. A. Patronelli -1:51, 3. Maffei (všichni Arg./Yamaha) -4:08. Průběžné pořadí: 1. Maffei 17:51:27, 2. A. Patronelli -35, 3. M. Patronelli -2:02.   423 km/měřený úsek 177 km: Automobily: 1. Holowczyc, Fortin (Pol., Belg./Mini) 2:10:51, 2. Gordon, Campbell (USA/Hummer) -1:01, 3. Peterhansel, Cottret (Fr./Mini) -3:52. Průběžné pořadí: 1. Peterhansel, Cottret 11:58:03, 2. Holowczyc, Fortin -4:18, 3. Roma, Périn (Šp., Fr./Mini) -10:39.~spo
Západočeská galerie už má cenné "úlovky" ve sbírce architektury Plzeň 5. ledna (ČTK) - Archiv plzeňských architektů Chvojkových, fotografie výstaviště z 60. a 70. let minulého století, plány nerealizované části objektu Peklo, trojrozměrné modely slavných staveb Plzně už jsou součástí sbírky architektury, již buduje Západočeská galerie v Plzni. Materiály se snaží získat od rodin architektů a potomků majitelů domů. V Plzeňském kraji je jedinou institucí, jež se architektuře věnuje. ČTK to řekl Petr Domanický, který má sbírku na starost. "Cílem je získávat dokumenty, jež ještě získat lze. Jde o dlouhodobý proces. Sbírky architektury, které jsou jinde po republice, existují už desítky let," uvedl. Galerie s projektem začala před třemi lety a má už několik cenných "úlovků". "Jde například o archiv sourozenců Marty a Bohumila Chvojkových, dětí významného plzeňského profesora a architekta Bohumila Chvojky. Jeho část se týká návrhů a realizací ze 40. a 50. let minulého století," řekl Domanický. Práci Chvojky představují nerealizované návrhy na úpravy okolí významnějších míst ve městě, jako třeba prostoru před nádražím nebo Měšťanské besedy. Marta Chvojková se v 50. letech se mimo jiné podílela na vzniku sídliště na Slovanech, uvedl Domanický. Sídliště na Slovanech je považováno za jeden z mála zdařilých urbanistických počinů 20. století v Plzni. Podílel se na něm, celý tým architektů, což ale podle Domanického tehdejší režim nezdůrazňoval. Chvojková navrhovala jak obytné domy, tak například budovu spojů v Rychtaříkově ulici či mateřskou školu poblíž Částkovy ulice. Archiv galerie získala odkupem od rodiny. Další součástí sbírky je soubor fotografií plzeňského výstaviště, které dokumentují první objekty výstav EX Plzeň. Galerie také vlastní část archivu architekta Karla Lhoty, nejvýznamnějšího plzeňského spolupracovníka Adolfa Loose. Součástí sbírky jsou i přesné modely, mimo jiné takzvané Rohrerovy vily, první funkcionalistické stavby v Plzni. Západočeská galerie chce do budoucna vybudovat badatelské centrum pro výzkum architektury. Vzniknout by mělo v největším plzeňském interiéru, na němž se podílel Adolf Loos. Jde o objekt na Klatovské třídě 110.~kul
Vítr a spadlé stromy dnes přerušily provoz asi na desítce tratí Praha 5. ledna (ČTK) - Silný vítr a spadlé stromy dnes asi na desítce regionálních železničních tratí přerušily provoz, na jednom místě vlaky nejely kvůli sesuvu promáčeného svahu. Ve většině případů trvaly výluky asi hodinu, vážnější problém mají železničáři mezi Starým Městem pod Sněžníkem a Hanušovicemi v Olomouckém kraji, kde spadlo více stromů a jejich odstraňování bude trvat až do 18:00. Pro cestující je zajištěna náhradní autobusová doprava. Silný vítr komplikoval zejména provoz na tratích na severu Česka. Kolem 8:00 spadl strom na trať z Malých Svatoňovic do Trutnova, o půl hodiny později se ze stejné příčiny zastavil provoz mezi Tanvaldem a Velkými Hamry na Liberecku a kolem 10:00 další strom zatarasil cestu vlakům mezi Jabloncem nad Jizerou a Jilemnicí na Semilsku. "Kdyby mrzlo, vítr by stromy tak snadno nevyvrátil, v promáčené půdě se však neudrží," řekl dnes ČTK mluvčí Správy železniční dopravní cesty Pavel Halla. Stejné problémy železničáři zaznamenali také na severu Moravy, postupně museli přerušit provoz na trati z Mikulovic do Zlatých Hor v Jeseníkách, mezi Jakartovicemi a Mladeckem na Opavsku a Troubelicemi a Libinou v Olomouckém kraji. Na všech těchto tratích už byl provoz obnoven, výluky trvaly asi hodinu. Nejvážnější problém mají železničáři mezi Starým Městem pod Sněžníkem a Hanušovicemi v Olomouckém kraji, kde kolem poledne spadl strom a vzápětí následovaly další. V současné době tam stále pracují hasiči a snaží se kmeny odstranit. "Do prvního spadlého stromu na této trati dokonce najel vlak, ale nikomu se nic nestalo," řekl mluvčí Českých drah Radek Joklík. Potíže související s počasím mají také cestující na trati z Tachova do Starého Sedliště, kde se na trať sesunul promáčený svah, provoz tam bude obnoven kolem 19:30. Silný vítr sužuje Česko už od středy, kvůli vichru a sněžení se uzavřely pro kamiony některé silnice a hraniční přechody. Například ve středních Čechách dnes v noci vichr ničil střechy a porážel stromy, na mnoha místech v Česku přerušil elektrické vedení. Na horách rychlost větru překročila hranici orkánu, která je 118 kilometrů v hodině.~met~dpr
Británie: Vinili chlapce z čarodějnictví, tak ho mučili a utopili Londýn 5. ledna (ČTK) - Patnáctiletého chlapce původem z Paříže umučila o Vánocích roku 2010 v Londýně jeho sestra společně se svým druhem, u nichž byl na prázdninách. Podle obžaloby ho obvinili z čarodějnictví, kterým údajně uhranul jejich tříleté dítě. Případ, ve kterém je pár původem z Konga obviněn z mučení a vraždy, projednává v těchto dnech londýnský soud. Zavražděný Kristy Bamu byl na návštěvě u svých bratrů a sester, když ho švagr obvinil ze špatného vlivu na jeho tříletého syna. Se svou družkou, Kristyho sestrou, jej pak dlouho bili, odmítali mu dát napít a najíst. V trýznění podle dnešního prohlášení obžaloby pokračovali do té míry, že už je Kristy sám prosil o milosrdnou smrt. Švagr jej zesláblého ponořil do vany plné vody, kde se chlapec nakonec utopil. Sestra mrtvého vyšetřovatelům tvrdila, že šlo o náhodu, ale patologové napočítali na jeho těle stovku podlitin a ran z neustálého bití, kterému byl vystaven.~zak
Meteorologové varují před silným větrem v severní části republiky Praha 3. ledna (ČTK) - Velmi silný vítr zasáhne podle meteorologů dnes večer některé severní části České republiky. Na hřebenech hor budou nárazy místy dosahovat rychlosti 110 až 130 km/hod, což je síla orkánu. Výstraha platí od dnešního večera do brzkého středečního rána. Další výrazné zesílení větru se očekává během čtvrtka a pátku, informoval dnes ČTK Český hydrometeorologický ústav (ČHMÚ). Výstraha se týká Libereckého, Královéhradeckého, Olomouckého a Moravskoslezského kraje. V nadmořské výšce nad 1000 metrů v Libereckém kraji a na Trutnovsku platí vysoký stupeň nebezpečí od 18:00 do středečních 04:00. Ve stejný čas je vyhlášen nízký stupeň nebezpečí pro Náchodsko a Rychnovsko. Na Jesenicku, Šumpersku a v celém Moravskloslezském kraji pak od 20:00 do středečních 06:00 platí vysoký stupeň nebezpečí. "V Moravskoslezském kraji, na Jesenicku a od vyšších poloh Šumperska se očekávají nárazy většinou přes 70 km/hod, místy i kolem 90 km/hod. Na hřebenech hor na severu a severovýchodě území budou nárazy místy dosahovat rychlosti 110 až 130 km/hod. Na ostatním území v nižších polohách budou nárazy většinou do 70 km/hod, na jihu Moravy i slabší," uvedl ČHMÚ. Síly orkánu dosahuje vítr při rychlosti kolem 118 kilometrů v hodině. Pozor by si měli dávat zejména řidiči, protože silné větrné poryvy mohou učinit auto neovladatelným. Vítr přechodně zeslábne během středečního rána. Jeho další výrazné zesílení ale meteorologové čekají ve čtvrtek a pátek, kdy bude počasí ve střední Evropě pod vlivem hluboké tlakové níže postupující přes jižní Skandinávii k východu.~met
Most - Beroun 4:3 po sam. nájezdech (0:1, 2:2, 1:0 - 0:0) 36. kolo první hokejové ligy: Most - Beroun 4:3 po sam. nájezdech (0:1, 2:2, 1:0 - 0:0) Branky: 32. Přeučil, 33. M. Rohan, 48. Martinec, rozhodující sam. nájezd Tvrdek - 19. Rubeš, 25. Pavel, 40. S. Treille. Rozhodčí: Svoboda - Brejcha, Suchánek. Vyloučení: 3:6. Využití: 1:0. Diváci: 205.~spo
Výsledky slalomu SP v sjezdovém lyžování mužů v Záhřebu Závod SP ve sjezdovém lyžování v Záhřebu: Muži - slalom: 1. Hirscher (Rak.) 1:51,82 (55,96+55,88), 2. Neureuther (Něm.) -0,29 (56,54+55,59), 3. Kostelič (Chorv.) -0,48 (56,08+56,24), 4. Deville (It.) -0,83 (56,74+55,93), 5. Myhrer (Švéd.) -1,88 (56,06+57,66), 6. Missillier (Fr.) -1,95 (58,84+54,95), 7. Hargin (Švéd.) -2,25 (58,22+55,87), 8. Mölgg (It.) -2,26 (57,94+56,16), 9. Byggmark (Švéd.) -2,27 (58,16+55,95), 10. Gross (It.) -2,37 (58,80+55,41), ...v 1. kole 36. Krýzl 1:00,16, 38. Trejbal 1:00,42, 72. Vráblík (všichni ČR) nedokončil 1. kolo. Průběžné pořadí SP (po 14 z 44 závodů): 1. Hirscher 525 b., 2. Svindal (Nor.) 456, 3. Ligety (USA) 403, 4. Kostelič 389, 5. Feuz (Švýc.) 360, 6. Miller (USA) 343, ...94. Trejbal 15, 101. Krýzl 9. Průběžné pořadí slalomu (po 4 z 11 závodů): 1. Kostelič 305, 2. Hirscher 260, 3. Deville 230, 4. Neureuther 216, 5. Myhrer 215, 6. Thaler (It.) 132,...36. Trejbal 15, 38. Krýzl 9.~spo
Hokejisté USA rozdrtili na MS dvacítek Lotyšsko a zachránili se Calgary (Kanada) 3. ledna (ČTK) - Hokejisté Spojených států amerických rozdrtili ve skupině o udržení na mistrovství světa hráčů do dvaceti let v Calgary Lotyšsko 12:2 a zajistili si účast na příštím šampionátu v ruské Ufě. Lotyše, kteří zůstávají bez bodu, čeká souboj o záchranu s Dánskem, jehož vítěz setrvá mezi elitou. Sedm bodů za tři branky a čtyři asistence si připsal Austin Watson, pět bodů za hattrick a dvě přihrávky zaznamenal Nick Bjugstad.~spo
Příbramský fotbalista Rodrigues zemřel při dopravní nehodě Příbram 3. ledna (ČTK) - Brazilský fotbalista Paulo Rodrigues da Silva, který měl dnes nastoupit do přípravy Příbrami, zahynul v pondělí při dopravní nehodě u Bohutína. Bývalý hráč Třince a Plzně hrál na podzim za příbramskou farmu v divizních Voticích. O jeho tragickém úmrtí informoval příbramský klub. Pětadvacetiletý Rodrigues podle policie pravděpodobně nedodržel předepsanou rychlost a na mokré vozovce dostal smyk a narazil do stromu. Fotbalista byl na místě mrtev. "Bohužel je to smutná pravda. Paulo měl dnes nastoupit do přípravy a ráno jsme ještě nevěděli o přesném důvodu, proč nedorazil na první sraz. Dozvěděli jsme se to až v průběhu dopoledne od policie," uvedl ředitel Příbrami Petr Větrovský. "Velmi nás to všechny zasáhlo. Je to ohromná škoda. Tak mladého života je mi líto," dodal. Středočeský klub přišel o hráče vinou dopravní nehody už v roce 1999, kdy zahynul přední český brankář Zdeněk Jánoš, který v té době působil v příbramském dresu teprve dva měsíce. Rodrigues do českého fotbalu přišel v roce 2007, když začal oblékat dres druholigového Třince. Poté zamířil do Plzně a v sezoně 2009/2010 hostoval v Příbrami, kde nastoupil ve 26 utkáních a dal dvě branky. Do Příbrami zamířil také na podzim, ovšem nevešel se do prvního týmu a hrál za Votice.~spo
Plzeňský dopravní podnik nakoupí letos nové vozy za 310 mil. Kč Plzeň 4. ledna (ČTK) - Plzeňské městské dopravní podniky (PMDP) nakoupí letos nové autobusy, trolejbusy a tramvaje za 310 milionů korun, což je stejná částka jako loni. Stejná je i skladba pořizovaných vozidel. Firma s 320 vozy rozšíří park o 25 nových strojů a osm jich zmodernizuje. ČTK to řekl výrobně technický ředitel PMDP Luboš Pašek.  PMDP letos získají sedm dvanáctimetrových autobusů SOR, cena jednoho je kolem 4,5 milionu Kč. U "dlouhých" 18metrových autobusů skončí výběrové řízení v březnu. Firma jich chce koupit osm, cena jednoho vozu je kolem šesti milionů. Městský podnik dále nakoupí čtyři krátké 12metrové trolejbusy, jeden stojí 9,8 milionu korun. Dále pět osmnáctimetrových kloubových trolejbusů s cenou 13,3 milionu korun za jedno vozidlo. Vítězným dodavatelem je plzeňská Škoda Electric, dodal Pašek. PMDP dále letos převezmou jednu novou tramvaj od firmy Pragoimex, která přijde zhruba na 20 milionů korun. "V Plzni už jezdí dva vozy od tohoto dodavatele," uvedl ředitel. Stejná firma letos zmodernizuje osm tramvají, cena za jednu bude 15,5 milionu Kč. PMPD, které loni nakoupily PMDP vozy za 313 milionů Kč, mají v současné době 122 tramvají, 112 autobusů a 86 trolejbusů. Nejvíce cestujících převezou tramvaje, následují autobusy a nejméně trolejbusy. Podle ujetých kilometrů je rozdělen zhruba na třetiny. Vozidla loni ujela přes 15 milionů kilometrů, stejně jako v roce 2010. Tento objem si objednalo město Plzeň, které dále určuje cenu jízdného, počty zastávek a kvalitu přepravy. PMDP loni převezly stejně cestujících jako o rok dříve, přes 100 milionů lidí. Roční obrat společnosti činí více než 1,1 miliardy korun, z toho tržby z jízdného tvoří téměř 280 milionů korun. PMDP dostalo loni od města 736 milionů korun, meziročně o necelých 20 milionů Kč více.   Od letošního ledna firma po sedmi letech zdražila jednotlivé jízdné. Nepřestupní papírová jízdenka stojí místo 12 korun 18 Kč. Jízdenka na čipovou kartu pořízená přímo ve voze přijde na 16 korun za půl hodiny.~dpr~efm
Pražští silničáři vyhlásili pohotovost, kvůli počasí zrušeny trhy Praha 16. prosince (ČTK) - Pražští silničáři vyhlásili kvůli očekávanému počasí na víkend pohotovost, k výjezdu budou připraveny všechny sypače. ČTK to řekl mluvčí pražské technické správy komunikací (TSK) Tomáš Mrázek. Podle meteorologů zasáhne dnes a o víkendu sever České republiky velmi silný vítr, ve vyšších polohách se budou tvořit sněhové jazyky a závěje. Nárazový vítr a smíšené nebo sněhové přeháňky se očekávají rovněž v Praze. "Ode dneška do neděle jsme vyhlásili pracovní pohotovost na všechny motoristické komunikace. Všichni pracovníci, kteří obsluhují sypače, budou připraveni vyjet," řekl ČTK Mrázek. Pražští silničáři v letošní zimní sezoně zatím nemuseli vyjíždět. Kvůli větrnému počasí byli dnes také zrušeny farmářské trhy na Vítězném náměstí v Dejvicích. "Všem se omlouváme, ale nejsme schopni v těchto podmínkách zaručit stoprocentní bezpečnost," uvedli pořadatelé. Podle předpovědi, kterou si nechává vypracovat TSK, by mělo v Praze v následujících hodinách pršet, v noci a v sobotu budou srážky smíšené nebo sněhové. Napadnout by měl ale jen asi jeden centimetr mokrého sněhu. Očekává se čerstvý vítr s nárazy 50 až 90 kilometrů v hodině. Horší situace bude především na severu republiky a na horách. Meteorologové varovali, že rychlost větru může na hřebenech hor dosáhnout až hranice orkánu, která je 118 kilometrů v hodině. Během víkendu se ve vyšších polohách budou tvořit sněhové jazyky, na horách i závěje.~met~dpr~prg
Sparta Praha - Třinec 1:1 po první třetině Sestavy: Sparta: Falter - Krstev, Sersen, Milam, Kočí, Philipp, Husák, Kučný - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec. Třinec: Vojtek - Pavlík, Zíb, Lojek, Bolf, Richter, Hudec, Cartelli, Kania - Orsava, Bonk, Hrňa - Klimenta, D. Květoň, M. Hořava - Rufer, Polanský, Kohn - McGregor, Ostřížek, Mičulka. Trenéři: Marek a B. Kopřiva.~spo
Ve Švýcarsku se zřítily miliony kubíků hory Bern 3. ledna (ČTK) - Ve Švýcarsku se na hranici s Itálií do údolí sesuly miliony kubíků masivu Piz Cengalo vysokého 3370 metrů. Jde zřejmě o jeden z největších sesuvů za poslední desítky let, uvedla agentura DPA. Při mohutném sesuvu se do údolí zřítily až čtyři miliony kubických metrů odlomené horniny. Masy žuly se uvolnily těsně pod vrcholem hory Piz Cengalo v regionu Bergell, potvrdil DPA Christian Wilhelm z lesnického úřadu ve švýcarském Churu. Kusy skály se valily do hloubky 1500 metrů v neobydleném údolí Val Bondasca. Jde pravděpodobně o největší podobnou událost za posledních několik desítek let. "Je to mimořádně velká masa," řekl Curdin Mengelt z regionální pobočky lesnického úřadu. Přesný rozměr sesuvu mají určit přelety nad oblastí sesuvu. "Skalní sesuv je obrovská prachová lavina," popsal Wilhelm uvolnění horniny. Obyvatelé nejbližší vesnice Soglio slyšeli hřmění a událost nahlásili. Skalní sesuvy patří mezi běžné geologické události. Ten švýcarský se podle Wilhelma ohlásil už v létě menším skalním sesuvem a trhlinami.~ekl
Indexy burz v Evropě, 5.~bur
Hradec Králové - Olomouc 6:2 (2:0, 2:1, 2:1) 36. kolo první hokejové ligy: Hradec Králové - Olomouc 6:2 (2:0, 2:1, 2:1) Branky: 22. a 56. Budínský, 4. Tvrdík, 10. Záhorovský, 37. Kubica, 41. Čížek - 39. Haluza, 60. Rác. Rozhodčí: Čech - Klein, Skopal. Vyloučení: 4:9, navíc Kucharczyk (Olomouc) 10 min. Využití: 4:0. Diváci: 977.~spo
Šumperk - Písek 2:3 (1:2, 0:1, 1:0) 36. kolo první hokejové ligy: Šumperk - Písek 2:3 (1:2, 0:1, 1:0) Branky: 9. Hlinka, 46. Ondráček - 1. Luňák, 11. Mrkvička, 35. Šperger. Rozhodčí: Vampola - Polonyi, Kreuzer. Vyloučení: 5:7. Bez využití. Diváci: 1118.~spo
Meteorologové varují před velmi silným větrem v severní části ČR Praha 15. prosince (ČTK) - Velmi silný vítr zasáhne podle meteorologů koncem týdne sever České republiky. Na hřebenech hor může rychlost větru v nárazech dosáhnout až hranice orkánu, která je 118 kilometrů v hodině. Silný vítr pak hrozí v celém Česku s výjimkou Jihomoravského kraje. Výstraha platí od pátečního dopoledne do sobotního poledne. Během víkendu se ve vyšších polohách budou tvořit sněhové jazyky, na horách i závěje, vyplývá z informací, které dnes zveřejnil Český hydrometeorologický ústav (ČHMÚ). Velmi silný vítr podle výstrahy zasáhne místa v nadmořské výšce nad 800 metrů v Karlovarském, Ústeckém, Libereckém, Královéhradeckém, Pardubickém, Olomouckém a Moravskoslezském kraji. Varování před silným větrem platí pro všechny nadmořské výšky. "Jižní vítr se bude postupně měnit na západní. Během pátku zesílí na sedm až 12 metrů za sekundu, místy se vyskytnou nárazy kolem 20 m/s, ojediněle i přes 25 m/s. Na hřebenech hor mohou nárazy, hlavně na severu dosáhnout 30 až 35 m/s (110 až 125 km/h), ojediněle i přes 35 m/s. Vítr bude slábnout během sobotního odpoledne," uvedl ČHMÚ. Síly orkánu dosahuje vítr při rychlosti kolem 108 kilometrů v hodině. Meteorologové také upozornili na možnost vzniku sněhových jazyků v celém Česku s výjimkou Prahy a jižní Moravy. Výstraha platí od sobotního rána do nedělního podvečera. "V sobotu se na většině území vyskytnou sněhové přeháňky. Při silném větru se budou v polohách přibližně nad 600 metrů tvořit sněhové jazyky, na horách i závěje. Během víkendu může na horách napadnout ojediněle až 40 centimetrů nového sněhu," uvedl ČHMÚ. V sobotu večer a v noci na neděli se podle meteorologů také může ojediněle vytvořit náledí.~met
Brankář Casillas má v rodném Móstolesu vlastní ulici Madrid 5. ledna (ČTK) - Brankář španělských mistrů světa a Evropy Iker Casillas z Realu Madrid se dočkal další pocty. Podle agentury SID během dnešních oslav v jeho rodném městě Móstoles přejmenovali ulici Avenida de los Deportes na Avenida de Iker Casillas. Třicetiletý Casillas není prvním španělským fotbalistou, který se po posledních úspěších dočkal podobného ocenění. Vlastní ulici v rodném městě Fuentealbilla má i jeho reprezentační spoluhráč a záložník Barcelony Andrés Iniesta, v Badia del Vallés zase pojmenovali stadion po jiném hráči katalánského klubu Sergiu Busquetsovi.~mag~spo
Société Générale asi zruší 880 míst v investičním bankovnictví Paříž 4. ledna (ČTK) - Francouzská banka Société Générale uvažuje o zrušení 880 míst v domácí divizi investičního bankovnictví. Zeštíhlení divize se má uskutečnit v rámci plánu "dobrovolných odchodů", na němž se vlastník české Komerční banky dohodl s odbory. Banka to uvedla v dnešním sdělení. Nová zpráva o možném rušení míst přišla poté, co banka vyměnila vedení divize investičního bankovnictví. Do jejího čela jmenovala dosavadního finanční ředitele společnosti Didiera Valeta, který nahradil odcházejícího Michela Péretiého. Generální ředitel Société Générale Frédérice Oudéa je po letních potížích a silném propadu akcií banky pod tlakem na změny. Francouzské banky a zejména Société Générale patří mezi ty evropské banky, které nejvíce zasáhla dluhová krize v Řecku a dalších zemích eurozóny. Krize ukázala na závislost Société Générale na krátkodobém financování, které je nyní pro evropské banky prakticky nedostupné. Minulý měsíc banka oznámila plán zrušit v USA a Asii 700 pracovních míst. Banka se stahuje z obchodování na dolarovém trhu, hodlá snížit zadluženost a posílit bilanci, aby obnovila důvěru investorů a splnila zpřísněné požadavky na kapitálovou přiměřenost. Plány na propouštění oznámily i další velké francouzské banky, které se kvůli nynějším problémům musejí vzdát globálních ambicí. Francouzská bankovní jednička BNP Paribas v listopadu oznámila záměr zrušit 1400 míst v divizi investičního a firemního bankovnictví a správě investičních fondů. Crédit Agricole minulý měsíc přišla s plánem propustit ze své investiční banky 2350 lidí.~fin~odb~efm
Individuální statistiky hokejové extraligy Individuální statistiky hokejové extraligy: Kanadské bodování: 1. Ton (Sparta) 35 zápasů/36 bodů (17+19), 2. Burger (Vítkovice) 32/35 (12+23), 3. V. Hübl (Litvínov) 35/34 (15+19), 4. Koukal (Pardubice) 34/34 (14+20), 5. P. Nedvěd (Liberec) 32/34 (13+21), 6. Duda (Plzeň) 34/33 (16+17), 7. Lukeš (Litvínov) 29/32 (12+20), 8. Tenkrát (Sparta) 35/30 (14+16), 9. Pech (Karlovy Vary) 35/30 (12+18), 10. Kolář I (Pardubice) 35/30 (10+20).   Střelci: 1. Kumstát (Karlovy Vary) 18 branek, 2. Ton (Sparta) 17, 3. Duda (Plzeň) 16, 4. Starý (Pardubice), V. Hübl (Litvínov) oba 15, 6. Kalla (Kladno), Koukal (Pardubice), Tenkrát (Sparta) všichni 14, 9. Gulaš (České Budějovice), P. Nedvěd (Liberec), Balaštík (Mladá Boleslav), Buchtele (Pardubice), J. Káňa (Vítkovice), Klimenta (Třinec) všichni 13.~spo
Výsledky švýcarské hokejové ligy Švýcarská hokejová liga: Kloten - Rapperswil 6:2. Tabulka:   1.	Fribourg-Gottéron	36	19	5	3	9	117:87	70	2.	Davos	36	19	5	2	10	109:88	69	3.	Zug	35	16	7	6	6	125:99	68	4.	Kloten	36	20	1	5	10	116:80	67	5.	Bern	36	18	3	6	9	111:93	66	6.	Lugano	36	15	4	4	13	117:112	57	7.	Curych	35	12	6	3	14	94:94	51	8.	Biel	35	13	4	2	16	78:81	49	9.	Ženeva	36	10	4	7	15	83:97	45	10.	Ambri-Piotta	35	8	5	6	16	77:105	40	11.	Langnau	36	8	3	2	23	84:124	32	12.~spo
Gartner: Růst výdajů na IT bude letos nejpomalejší za tři roky Helsinky 5. ledna (ČTK) - Celosvětové výdaje na informační technologie v letošním roce stoupnou o 3,7 procenta na 3,8 bilionu dolarů (77 bilionů Kč), tedy nejpomalejším tempem za tři roky. Předpověděla to dnes výzkumná společnost Gartner. Zhoršila tak svou předchozí prognózu, která počítala s růstem o 4,6 procenta. Za revizí prognózy stojí předpokládané omezování výdajů v Evropě, která se nyní potýká s dluhovou krizí. "Když se podíváme na eurozónu, vidíme, že scénáře se pohybují od špatného přes velmi špatný až po katastrofický," řekl agentuře Reuters viceprezident společnosti Richard Gordon. "My jsme (ve své prognóze) použili špatný scénář, situace se však může výrazně zhoršit," dodal. Společnost Gartner nyní předpokládá, že výdaje na informační technologie v západní Evropě letos klesnou o 0,7 procenta. V předchozí prognóze přitom počítala s nárůstem o 3,4 procenta. "Hlavním důvodem je přetrvávající nejistota ohledně eurozóny. Ta ovlivní podnikatelskou i spotřebitelskou náladu," řekl ke zhoršení prognózy Gordon. Růst výdajů na informační technologie v rozvíjejících se ekonomikách nicméně podle Gordona zůstává celkem silný. Sektor informačních technologií letos podle firmy Gartner kromě makroekonomických problémů zasáhne rovněž negativní dopad rozsáhlých záplav v Thajsku na výrobu pevných disků. Společnost předpokládá, že záplavy v příštích šesti až devíti měsících sníží dodávky pevných disků minimálně o čtvrtinu.~mak~pit
Výsledek skupiny o udržení MS hokejistů do 20 let Mistrovství světa hokejistů do 20 let v Calgary: Semifinále: Lotyšsko - Dánsko 2:1 v prodl. (0:1, 1:0, 0:0 - 1:0) Branky a nahrávky: 32. Pelšs (Kolesnikovs, Salija), 62. Jevpalovs (Lipsbergs) - 4. O. Bjorkstrand (Spelling). Rozhodčí: Sterns (USA), Persson - Käck (oba Švéd.), Novák (SR). Vyloučení: 1:1. Využití: 1:0. Diváci: 6983. Tabulka:     1.	USA	2	2	0	0	0	23:5	6	2.	Švýcarsko	2	1	1	0	0	9:6	5	3.	Lotyšsko	3	0	1	0	2	7:18	2	4.~spo
Výsledky fotbalistů Teplic na turnaji v Saské Kamenici Halový fotbalový turnaj v Saské Kamenici (Německo): Základní skupina: Teplice - Lokomotiva Lipsko 1:2 Branka Teplic: Vůch. Teplice - Saská Kamenice 2:7 Branky Teplic: Slavík, Rosa.   O 5. místo: Teplice - Babelsberg 3:2 po penaltách Branky Teplic: Siva, Rosa.~spo
Británie varovala Írán před uzavřením Perského zálivu Londýn 5. ledna (ČTK) - Británie dnes varovala Írán před jakýmkoli pokusem o uzavření Perského zálivu, kterým prochází 40 procent vyvážené světové ropy. Podle britského ministra obrany Philipa Hammonda by byl nelegální a neúspěšný a vyvolal by ostrou mezinárodní odezvu. Informovala o tom dnes agentura AP. Hammond, který konzultoval situaci ve Washingtonu se svým americkým kolegou Leonem Panettou, nepohrozil přímo ozbrojeným zásahem, upozornil nicméně, že v oblasti Hormúzského průlivu budou dohlížet nad provozem ropných tankerů britské a americké námořní síly. "Je v zájmu nás všech, aby všechny tepny mezinárodního obchodu zůstaly volné, otevřené a průjezdné," podotkl Hammond s tím, že klíčová pro zajištění tohoto cíle v případě Perského zálivu je přítomnost spojeneckých námořních sil v oblasti. Podle Hammonda by narušení přepravy ropy Hormúzským průlivem ohrozilo regionální a globální ekonomický růst. Různí íránští představitelé v uplynulých dnech upozorňovali, že Teherán uzavře Hormúzský průliv, pokud budou uvaleny sankce na export této suroviny z Íránu. Spojené státy, které sankce iniciují, vzkázaly Íránu, že uzavření této klíčové mořské cesty nebudou tolerovat. Země Evropské unie se údajně ve středu také již v zásadě dohodly na tom, že se k sankcím připojí. Zablokování obchodu s ropou může být pro Teherán těžkou ranou, protože jen země EU jsou po Číně největším dovozcem íránské ropy a odebírají téměř pětinu jeho exportu. Export ropy tvoří asi 60 až 80 procent příjmů do íránského rozpočtu. Už nyní vyhnaly sankce Západu ceny potravin v Iránu prudce vzhůru a íránská měna rial za minulý měsíc ztratila vůči americkému dolaru 40 procent své hodnoty.~pol
Výsledky 37. kola hokejové ligy EBEL Hokejová liga EBEL - 37. kolo: Znojmo - Vídeň 2:3 v prodl. (1:1, 1:0, 0:1 - 0:1) Branky a nahrávky: 10. Podešva (Havlík, Haman), 27. Havlík - 20. Casparsson, 51. Pinter, 62. Lupaschuk.   Jesenice - Villach 1:5, Klagenfurt - Székesfehérvár 4:3 v prodl., Linec - Záhřeb 1:4, Salcburk - Lublaň 7:6. Tabulka:   1.	Linec	34	25	4	5	127:92	54	2.	Salcburk	33	21	2	10	117:103	44	3.	Záhřeb	33	20	3	10	113:84	43	4.	Klagenfurt	33	19	2	12	106:95	40	5.	Székesfehérvár	34	17	4	13	111:101	38	6.	Lublaň	34	17	3	14	102:99	37	7.	Vídeň	34	15	4	15	103:114	34	8.	Villach	34	16	0	18	93:90	32	9.	Štýrský Hradec	33	15	1	17	90:102	31	10.	Znojmo	34	11	5	18	85:118	27	11.~spo
Havlíčkův Brod - Litoměřice 1:2 (1:2, 0:0, 0:0) 36. kolo první hokejové ligy: Havlíčkův Brod - Litoměřice 1:2 (1:2, 0:0, 0:0) Branky: 5. Švaňhal - 3. Belay, 3. Kafan. Rozhodčí: Homola - Guth, Rittich. Vyloučení: 9:11, navíc Švaňhal (HB) 10 min. Využití: 1:1. V oslabení: 0:1. Diváci: 899.~spo
Výsledky německé hokejové ligy Německá hokejová liga: Eisbären Berlín - Iserlohn 5:2, Augsburg - Hannover 3:2, Hamburk - Mnichov 2:0, Ingolstadt - Düsseldorf 4:3 v prodl., Kolín nad Rýnem - Norimberk 1:4, Mannheim - Wolfsburg 4:3 po sam. nájezdech, Straubing - Krefeld 5:1. Tabulka:   1.	Mannheim	33	17	5	5	6	115:90	66	2.	Eisbären Berlín	32	17	6	1	8	113:77	64	3.	Ingolstadt	33	17	3	4	9	109:88	61	4.	Hamburk	32	16	3	4	9	98:89	58	5.	Wolfsburg	32	14	3	3	12	97:76	51	6.	Straubing	32	13	5	2	12	100:94	51	7.	Mnichov	33	11	4	7	11	83:80	48	8.	Kolín nad Rýnem	32	12	4	4	12	82:88	48	9.	Düsseldorf	33	10	5	7	11	104:112	47	10.	Augsburg	33	9	5	6	13	77:83	43	11.	Iserlohn	33	9	5	5	14	87:108	42	12.	Krefeld	33	9	4	6	14	83:102	41	13.	Hannover	33	7	5	2	19	76:102	33	14.~spo
Výsledky mistrovství světa v ledním hokeji hráček do 18 let Mistrovství světa v ledním hokeji hráček do 18 let: Skupina A (Zlín): USA - ČR 13:1 (3:0, 5:1, 5:0) Branky: 14., 22. a 46. Skarupaová, 1. a 24. Carpenterová, 49. a 53. Pankowská, 9. Illikainenová, 30. Mastelová, 36. Oenchová, 37. Schipperová, 45. Burkeová, 60. Savageová - 23. Vanišová. Rusko - Švédsko 2:6 (0:2, 1:2, 1:2). Konečná tabulka:   Skupina B (Přerov): Švýcarsko - Německo 1:6 (1:1, 0:1, 0:4), Kanada - Finsko 7:0 (3:0, 2:0, 2:0). Konečná tabulka:   Čtvrtfinálové dvojice: ČR - Německo, Švédsko - Finsko. Týmy USA a Kanady postoupily přímo do semifinále. 1.	USA	3	3	0	0	0	28:1	9	2.	Švédsko	3	2	0	0	1	10:10	6	3.	ČR	3	1	0	0	2	4:17	3	4.	Rusko	3	0	0	0	3	2:16	0	1.	Kanada	3	3	0	0	0	26:1	6	2.	Německo	3	1	0	0	2	6:10	3	3.	Finsko	3	1	0	0	2	6:12	3	4.~spo
Výsledky tenisového turnaje mužů v Dauhá Dvouhra - čtvrtfinále: Nadal (1-Šp.) - Južnyj (7-Rus.) 6:4, 6:4.~spo
České hokejistky budou hrát na MS do 18 let o páté místo Zlín 4. ledna (ČTK) - České hokejistky nepostoupily do semifinále mistrovství světa hráček do 18 let ve Zlíně. Ve čtvrtfinále dnes svěřenkyně trenéra Tomáše Výtiska prohrály 1:2 s Německem. V utkání o páté místo se domácí tým utká v pátek s Finskem. Oba góly německého výběru vstřelila Kerstin Spielbergerová. Na české straně snížila v 49. minutě v oslabení Klára Chmelová, vyrovnat se ale domácím hráčkám už nepodařilo. Mladé české hokejisty získaly medaili jen na premiérovém šampionátu v roce 2008 v Calgary, kde skončily třetí. Loni byla osmnáctka na šampionátu ve Stockholmu čtvrtá, v domácím prostředí se však do semifinále neprobojovala. Němky se v pátečním semifinále utkají s týmem USA, Kanada nastoupí proti Švédsku.~spo
Nova: Kustod fotbalové reprezentace podle policie ukradl bagr Praha 4. ledna (ČTK) - Člena realizačního týmu české fotbalové reprezentace Jaroslava Johna obvinila policie z krádeže. Spolu s dalším mužem údajně ukradl bagr a lešení za půl milionu korun. Uvedla to dnes televize Nova. Bagr podle policie odvezli obvinění ze stadionu na pražském Strahově. John působí u reprezentace jako kustod, stará se o míče, dresy nebo kopačky. Svému zaměstnavateli Fotbalové asociaci ČR dnes celou událost vyložil a písemně požádal generálního sekretáře Rudolfa Řepku o dočasné přerušení smlouvy u národního týmu. "Velice se omlouvám a lituji toho, že záležitost vrhá špatný stín na celou asociaci. S okamžitou platností žádám o uvolnění z funkce kustoda reprezentačního A-mužstva, a to až do vyjasnění mého případu, který vyšetřuje Policie ČR," uvedl John. Asociace podle svého mluvčího Jaroslava Koláře bude ctít presumpci neviny a předpokládá, že se případ uspokojivě vysvětlí. "FAČR má od včerejška k dispozici pouze dopis policie, která žádá o poskytnutí informací, týkajících se pracovního vztahu Johna. Z tohoto dopisu však nevyplývá, že by byl někdo z osob spojených s FAČR obviněn," uvedla asociace v prohlášení. Podle Novy si obvinění muži pro bagr a lešení přijeli za bílého dne s nákladním autem. "Pachatelé znali prostředí, částečně si odemkli brány, které byly uzamčeny," řekl televizi Pavel Just z pražské kriminální policie. Dodal, že podezřelí se hájí tím, že si bagr chtěli jen půjčit na vykopání kanalizace.~spo~zak
Třetího závodu Turné se opět zúčastní všichni čtyři čeští skokané Innsbruck (Rakousko) 4. ledna (ČTK) - Dnešního třetího závodu Turné čtyř můstků v Innsbrucku se opět zúčastní kompletní česká čtveřice Roman Koudelka, Jakub Janda, Lukáš Hlava a Jan Matura. Šestý muž průběžného pořadí Turné Koudelka obsadil v úterní kvalifikaci jako nejlepší z Čechů šesté místo a jeho soupeřem v prvním kole bude devatenáctiletý Rakušan Lukas Müller. Hlavu (21.) čeká vyřazovací souboj s Finem Jannem Happonenem, Janda (26.) bude skákat v duelu proti Rusovi Denisi Kornilovovi a Jan Matura (36.) proti Jerneji Damjanovi ze Slovinska. Závod začne ve 13:45 a na třetí vítězství bude útočit dosavadní suverén Turné Rakušan Gregor Schlierenzauer.~spo
Lotyši se udrželi v elitní skupině MS dvacítek, Dánové sestoupili Calgary 4. ledna (ČTK) - Hokejisté Lotyšska slaví záchranu v elitní kategorii mistrovství světa hráčů do 20 let. V přímé bitvě o udržení zdolali v Calgary Dánsko 2:1 v prodloužení. Rozhodující branku vstřelil v čase 61:43 Nikita Jevpalovs. Dány nahradí za rok na turnaji v ruské Ufě Německo, které postoupilo z divize I. Dánové, kteří na turnaji na rozdíl od Lotyšska už před klíčovou bitvou bodovali, se dostali ve čtvrté minutě do vedení díky trefě Olivera Bjorkstranda. Krátce předtím ale měli štěstí, když Klavinš trefil tyč. Lotyši se radovali z vyrovnání v 32. minutě, kdy se trefil v přesilovce Pelšs. Duel dospěl až do prodloužení, v němž rozhodl z dorážky Jevpalovs.~spo
E15: Telenor omezuje aktivity v Česku   Praha 4. ledna (ČTK) - Norská telekomunikační firma Telenor Satellite Broadcasting (TSB), která provozuje satelity Thor, šetří a omezuje své aktivity v České republice. Podle deníku E15 její česká pobočka vstoupila na podzim do likvidace, případní věřitelé mají čas na přihlášení svých pohledávek do druhé poloviny ledna. "Přikročili jsme k tomu z logistických důvodů. Jednalo se o obchodní pobočku. Podle našeho zjištění jsme schopni poskytovat tutéž péči bez ohledu na umístění našich obchodních míst," řekla E15 mluvčí TSB Natasha Keechová. Zákazníci ze střední a východní Evropy budou podle ní obsluhováni ze dvou hlavních teleportů firmy v Oslu a Londýně. TSB na český trh razantně vstoupila v roce 2009, kdy na orbitu provozovala satelity Thor 3 a Thor 5, k vypuštění byl připraven Thor 6. Tehdy její služby využívala satelitní platforma Digi TV. V průběhu dvou let se norské firmě podařilo díky cenovým nabídkám získat dalšího zákazníka, platformu UPC Direct, která si před nedávnem změnila jméno na freeSat (vlastník Liberty Global). Další dva významní hráči, CS Link a Skylink (od loňska mají stejného majitele M77 Group), zůstali u konkurenční firmy SES Astra, píše E15. Celkem v Česku přijímá televizní vysílání přes satelit více než 1,6 milionu domácností, dodává.~pit~efm
Výsledky 18. kola turecké fotbalové ligy Turecká fotbalová liga - 18. kolo: Genclerbirligi - Samsunspor 1:1, Orduspor - Fenerbahce 1:1, Besiktas - Eskisehirspor 2:0 (gól Sivok), Gaziantepspor - Antalyaspor 1:0. Tabulka:   1.	Galatasaray	18	12	4	2	31:12	40	2.	Fenerbahce	18	10	6	2	25:15	36	3.	Besiktas	18	10	5	3	27:17	35	4.	Eskisehirspor	18	9	3	6	19:17	30	5.	Genclerbirligi	18	8	5	5	26:21	29	6.	Trabzonspor	18	7	6	5	26:22	27	7.	Mersin	18	7	6	5	21:18	27	8.	Sivasspor	18	7	6	5	29:29	27	9.	Kayserispor	18	8	1	9	21:19	25	10.	Manisaspor	18	6	6	6	17:18	24	11.	Büyüksehir	18	6	6	6	22:24	24	12.	Bursaspor	18	5	7	6	20:18	22	13.	Antalyaspor	18	5	6	7	13:17	21	14.	Gaziantepspor	18	4	7	7	15:18	19	15.	Orduspor	18	4	6	8	15:22	18	16.	Samsunspor	18	2	7	9	13:23	13	17.	Karabükspor	18	3	3	12	18:30	12	18.~spo
Šéf Pentagonu představí změny v americké vojenské strategii Washington 5. ledna (ČTK) - Ministr obrany Spojených států Leon Panetta a šéf amerického sboru náčelníků štábů Martin Dempsey dnes představí změny v americké vojenské strategii pro nejbližší roky. Vzhledem k tomu, že Pentagon čekají úspory, navrhne zřejmě jeho šéf kromě jiného omezení počtu amerických vojáků v Evropě. O nutnosti šetřit v době, kdy mají Spojené státy finanční problémy, bude dnes mluvit také prezident Barack Obama. USA také zřejmě také podle nejmenovaného zástupce americké administrativy upustí od svého dlouhodobého cíle udržovat tak silnou armádu, aby byla schopná vést dvě války najednou a vyhrát je. Místo toho by Američané měli mít takové ozbrojené síly, aby v jednom vojenském konfliktu zvítězili a zároveň byli schopní odrazit hrozby ze strany případného agresora. Z evropského kontinentu by měla odejít jedna americká brigáda, dvě další by na něm měly zůstat, podle agentury AP by šlo o 6000 až 8000 mužů a žen v uniformách americké armády. Nad změnami v americké vojenské strategii začal pracovat Panettův předchůdce v Pentagonu Robert Gates. Stalo se to poté, co prezident Obama vedení ministerstva obrany požádal o to, aby vymyslelo, jak v nejbližších 12 letech ušetřit v rozpočtových výdajích stovky miliard dolarů a zároveň neohrozit strategické zájmy Spojených států.~pol~str
Vědci dokázali uměle vytvořit myší sperma Washington 3. ledna (ČTK) - Němečtí a izraelští vědci dokázali laboratorně vytvořit myší sperma. Informovala o tom dnes americká televize CBS, podle níž by mohl objev pomoci k léčbě mužské neplodnosti. Vědci z Vestfálské Vilémovy univerzity v Münsteru umístili buňky myší, které jsou zodpovědné za rozmnožování, do prostředí připomínající přirozené prostředí ve varlatech. Buňky dokázaly vytvořit zdravé spermie, které se podle vědců nijak nelišily od těch, které u myší vznikají přirozeným způsobem. Pokus později úspěšně zopakovali i vědci na Ben Gurionově univerzitě v Izraeli. Vědci nyní chtějí pokus zopakovat s lidskými buňkami. Pokud by byl úspěšný, mohla by se otevřít cesta k léčbě neplodnosti u mužů, kterým se kvůli rakovině nebo z jiných zdravotních důvodů netvoří spermie.Zástupci obou vědeckých týmů ale upozorňují, že i přes současný průlom u myší je cesta k zahájení léčby neplodných mužů ještě otázkou několika let.~zdr
Chilské námořnictvo zachránilo 84leté amerického trosečníka Santiago de Chile 5. ledna (ČTK) - Znaveného, ale naživu zachránilo ve středu chilské námořnictvo 84letého Američana, který se již posedmé pokoušel sám obeplout Jižní Ameriku. S jeho lodí si pohrávaly až pětimetrové vlny v Tichém oceánu zhruba 850 kilometrů jižně od Velikonočního ostrova, informovala agentura AP. Thomas Louis Corogin vyslal světelný signál volající o pomoc v úterý ráno poté, co se mu zlomil stěžeň na jeho desetimetrovém plavidle. Na pomoc mu chilské námořnictvo vyslalo také letadlo, jež trosečníka objevilo až na druhý pokus. Na upozornění nakonec vzala staříka na palubu japonská obchodní loď. Právník Corogin, který v americkém státě Ohio provozuje malý přístav v Port Clintonu, se na cestu vydal 27. prosince z Velikonočního ostrova. Zlomený stěžeň ale nebyl jediný problém, s nímž se musel potýkat. Krátce byl nucen zastavit v Ekvádoru kvůli ošetření rány na noze. Jeho přítel a rovněž mořeplavec Jack Majszak prohlásil, že Corogin je zkušený námořník a vypravěč. Dokonce prý napsal špionážní román. A jeho loď Westsail32 sice není zrovna nejrychlejší, zato je velmi stabilní a pohodlná.~mag~spl
Na Dakaru byl v dunách nalezen Francouz v kritickém stavu San Rafael (Argentina) 3. ledna (ČTK) - Po nehodě ve druhé etapě Rallye Dakar šlo o život francouzskému motocyklistovi Sébastienu Couému. Čtyřiatřicetiletý jezdec byl nalezen v bezvědomí v písečných dunách na trati z ze Santa Rosy do San Rafaela a v kritickém stavu byl převezen do nemocnice. Tam se jeho stav rychle zlepšil. Zraněný Coué byl vystaven teplotám přes 40 stupňů Celsia, a když ho našli, mělo jeho tělo podle organizátorů podobnou teplotu. Jak dlouho na pražícím slunci ležel, není jasné. "Nevíme, jak dlouho tam byl. Nyní je na jednotce intenzivní péče," uvedl ředitel nemocnice v San Rafaelu Armando Dauverne s tím, že jezdec trpěl přehřátím. Po probuzení z komatu se Coué začal rychle zotavovat a vyšetření na tomografii dopadlo dobře. "Zůstává na intenzivní péči, ale měl by se brzy přesunout na normální oddělení, a když všechna vyšetření budou v pořádku, ve středu bychom ho mohli propustit," citovala Dauverneho agentura AFP. Coué obsadil v úvodní etapě mezi motocyklisty 135. místo. V pořadí 33. ročník Rallye Dakar si hned v úvodu vyžádal oběti na životech. V první etapě zahynul argentinský motocyklista Jorge Martínez Boero a zemřeli také otec se synem, kteří se v ultralehkém letounu vydali sledovat dění na trati ze vzduchu. Stroj se s nimi zřítil.~spo
Wolfsburg získal obránce Lopese a záložníka Sissoka Wolfsburg (Německo) 5. ledna (ČTK) - Fotbalisty Wolfsburgu posílili brazilský obránce Felipe Lopes a záložník Ibrahim Sissoko z Pobřeží slonoviny. Trenér Felix Magath tak během zimního přestupního období do klubu přivedl už sedm nových hráčů, mezi které patří také český reprezentant Petr Jiráček. Obě čerstvé posily přišly do dvanáctého celku bundesligového tabulky z portugalské ligy. Čtyřiadvacetiletý Lopes nastupoval za Nacional Funchal, dvacetiletý Sissoko zase za Academiku Coimbra. Vedle Jiráčka, Sissoka a Lopese do týmu bundesligového mistra z roku 2009 přišli také útočníci Giovanni Sio, Ferhan Hasani a záložníci Slobodan Medojevič s Vierinhou.~spo
Fotbalisté Manchesteru City utekli v čele anglické ligy United Londýn 3. ledna (ČTK) - Fotbalisté Manchesteru City porazili ve 20. kole anglické ligy Liverpool 3:0 a získali v čele tabulky tříbodový náskok před městským rivalem United. Obhájce titulu má však zápas k dobru. První branku City dal střelou z 25 metrů v desáté minutě Sergio Agüero, kterému pomohla chyba hostujícího brankáře Pepeho Reiny. Argentinský reprezentant zaznamenal 14. gól v lize a po třech hodinách a 57 minutách ukončil střelecké trápení manchesterského týmu v Premier League. Druhou trefu přidal ve 33. minutě hlavičkou Yaya Touré. Liverpoolu poté nepomohlo ani vyloučení domácího záložníka Garetha Barryho po druhé žluté kartě a místo toho inkasoval potřetí. Penaltu po zákroku obránce Martina Škrtela na Yayu Tourého proměnil James Milner. Náskok na třetím místě, které jako poslední zaručuje přímý postup do Ligy mistrů, zvýšili po výhře 1:0 nad Wiganem fotbalisté Tottenhamu. Čtvrtá Chelsea má na tým Hotspur, který odehrál o zápas méně, už pětibodové manko.~spo
Lékaři odstranili Vietnamci většinu 90kilogramového nádoru Hanoj 5. ledna (ČTK) - Lékaři v Ho Či Minově Městě na jihu Vietnamu dnes provedli náročnou operaci, při níž Vietnamci odstranili velkou část 90kilogramového nádoru na pravé noze. Informovala o tom agentura DPA s odvoláním na bratra pacienta. Šance na to, že 32letý muž operaci přežije, byly podle expertů padesátiprocentní. Operaci ve francouzsko-vietnamské nemocnici provedl s pomocí šesti vietnamských zdravotníků americký lékař McKay McKinnon, který má s podobnými případy zkušenosti. Operace trvala více než deset hodin. Bratr pacienta Nguyen Duy Sang upozornil, že lékaři dnes odoperovali zatím jen tři čtvrtiny nádoru. "Jedná se o velmi náročný chirurgický zákrok, který s sebou nese vážná rizika. Šance na úspěch jsou zhruba poloviční," prohlásil před operací ředitel nemocnice Gérard Desvignes. 
           První operaci Hai absolvoval ve 14 letech. V 17 letech mu byla noha pod kolenem amputována, ale nádor rostl dál, až dosáhl v průměru jednoho metru. Hai se nemohl pohybovat a spát musel v sedě. Od července loňského roku pobýval v nemocnici v Ho Či Minově Městě. Dnešní zákrok vyjde na 12.000 dolarů (přes 240.000 korun), na něž se údajně složili místní dárci.~zdr~mag
Sivok třetím gólem v sezoně pomohl k výhře Besiktase Istanbul 4. ledna (ČTK) - Český fotbalový obránce Tomáš Sivok pomohl v turecké lize svým třetím gólem v sezoně k dnešnímu vítězství Besiktase 2:0 nad Eskisehirsporem. Osmadvacetiletý reprezentant otevřel skóre hlavičkou po rohu v 54. minutě. Sváteční střelec Sivok tak už nyní zaznamenal nejvíce gólů v sezoně za své čtyřleté působení v Turecku. Tři branky v ročníku měl na kontě naposledy v roce 2006 ještě v dresu pražské Sparty. Besiktas je po dnešní výhře třetí s odstupem pěti bodů za vedoucím Galatasarayem, za nějž se v úterý trefil Milan Baroš.~spo
Kampaň socialisty Hollanda začala "hnusákem" Sarkozym Paříž 4. ledna (ČTK) - Předvolební kampaň prezidentského kandidáta francouzské Socialistické strany Françoise Hollanda začala dnes proti jeho vůli polemikou kolem jeho hanlivého výroku o současné hlavě státu Nicolasovi Sarkozym. Poté, co deník Le Parisien dnes zveřejnil, že hovořil o Sarkozym jako o ničemovi, rozbouřil vášně v pravici, která po něm chtěla omluvu. Hollande se brání, že jeho slova byla vytržena z kontextu a že ke kritice Sarkozyho politiky se nemusí uchylovat k hulvátství. Hollande se den předtím sešel s novináři z několika francouzských médií, zejména deníků. Přitom se ve vyjádření, které nebylo určeno k oficiálnímu zveřejnění, řekl, že "Sarkozyho strategií v předvolebním boji bude asi toto: 'Jsem prezidentem neúspěchu, jsem hnusák, ale v této těžké době jsem jediný, kdo je schopný: zvolte mě'." Deník Le Parisien ale usoudil, že jde o Hollandovo hodnocení, a proto ho tak dal i do titulku, zatímco ostatní novináři, kteří byli přítomní na setkání, potvrdili, že Sarkozyho jen předváděl. Řada činitelů vládního Svazu pro lidové hnutí (UMP) ale požadovala po Hollandovi veřejnou omluvu. Socialistický kandidát, který vyrazil dnes v rámci zahájení kampaně sto dní před prvním kolem prezidentských voleb, zvečera pak prohlásil, že útoky UMP proti němu na základě překroucených informací jsou nepřijatelné a že nehodlá nenávistnou atmosféru dál přiživovat. "Už to stačí," zopakoval několikrát a dodal, že hulvátství přenechává jiným. Skoro tak zapadlo, že dnes zahájil kampaň "prohlášením k Francouzům", které vyšlo na prvních stránkách levicového deníku Libération. Podle očekávání kritizoval pětiletou Sarkozyho vládu jako období, kdy se toho hlavně hodně namluvilo a málo vykonalo. Na konkrétní opatření, která hodlá přijmout, byl zatím hodně skoupý, což kritizovali kromě pravicových politiků také představitelé další politických směrů. Hollande hodlá do voleb přednést sedm velkých projevů. První bude 22. ledna u Paříže po návratu z francouzských zámořských území.~pol~for
Nigerijci platili 5000 eur podvodníkům za sňatek s Polkami Katovice 4. ledna (ČTK) - Prokuratura v jihopolských Katovicích obžalovala 31člennou skupinu údajných sňatkových podvodníků, kteří za poplatek 5000 eur (skoro 128.600 korun) zprostředkovávali sňatky Nigerijců s Polkami, napsala v úterý polská agentura PAP. Afričané podvodnými svatbami získávali povolení k trvalému pobytu v členské zemi Evropské unie. Polští vyšetřovatelé odhalili, že v letech 2005 až 2007 vznikly dvě desítky fiktivních manželství. Jedna z obžalovaných Polek se za cizince pro peníze stihla vdát hned dvakrát. Hlavními organizátory podvodných sňatků byli čtyři Nigerijci a čtyři Poláci. Nigerijci mezi svými známými a příbuznými rozšiřovali informace o tom, že jim mohou zařídit fiktivní manželství v Polsku, sami je také uzavřeli. Starali se také o formality spojené se svatbou. Poláci zase hledali ženy, které by byly ochotné si za finanční odměnu vzít cizince. Polky za svatbu s cizincem dostávaly odměnu ve výši 3000 eur ve třech splátkách. "Šlo o ženy v těžké situaci, částka, jakou dostaly, pro ně byla vysoká," řekla mluvčí katovické prokuratury Marta Zawadová-Dybková. Jak vysoký trest údajných sňatkovým podvodníkům hrozí, polská média neuvádějí.~zak
Londýnský bílý cukr č. 5-19:30, závěr, 5.~bur~buk
O'Connorová se po krátkém rozchodu vrací ke čtvrtému manželovi Los Angeles 5. ledna (ČTK) - Irská zpěvačka Sinéad O'Connorová se po vášnivé noci vrátila ke svému čtvrtému manželovi, s nímž se koncem prosince rozvedla po 16 dní trvajícím manželství. Kontroverzní umělkyně na Twitteru oznámila, že se společně rozhodli pro společný život poté, co spolu strávili noc milováním. O'Connorová teprve minulý týden oznámila, že se rozvádí s terapeutem Barrym Herridgem. Jejich kratičký svazek prý nevydržel tlak ze strany přátel a manželovy rodiny. To se údajně projevilo už asi tři hodiny po svatbě, kdy se začala shánět po marihuaně, což novomanžel nedobře nesl. Dvojice se prý rozešla v dobrém, ale jejich vzájemná odluka měla ještě kratšího trvání než samotné manželství. "Hádejte, kdo měl minulou noc šílenou milostnou aférku s vlastním manželem?" napsala na Twitteru 46letá O'Connorová, která zaznamenala svůj největší úspěch už v roce 1990 remakem Princeovy písně Nothing Compares 2 U. "Rozhodli jsme se, že zase budeme kluk a holka a zůstaneme manželi, ale uspěchali jsme to, takže zase spolu budeme chodit a budeme šíleně šťastní", vychrlila ze sebe nadšeně O'Connorová a naznačila, že zajdou za právníkem, aby mohli zůstat manželi.~kul~mag~mix
Zloději odvezli z pláže v Libanonu přes 70 nákladních aut písku Bejrút 5. ledna (ČTK) - Žádní troškaři nebyli zloději, kteří si v úterý přijeli pro písek na pláž v oblasti jiholibanonského přístavního města Súr. Odvezli si ho 70 nákladních aut, informoval ve středu internetový portál libanonského deníku The Daily Star s odvoláním na národní agenturu. Po zlodějích, kteří se pro náklad vypravili za tmy, na pláži zůstaly jámy, jedna je prý sto metrů dlouhá a sedm metrů hluboká. Případ vyšetřuje policie, místní úřady pláž uzavřely, aby na ni nikdo nechodil. Ukradený písek bude zřejmě využit ve stavebnictví. Úřady hodnotu každého dávky písku, jež se vejde na nákladní vůz, vyčíslily na 1000 dolarů. Celkem se tak zloději dopustili škody 70.000 dolarů (1,4 milionu korun).~mag~mix~zak
Oslabená štafeta biatlonistek byla v Oberhofu jedenáctá Oberhof (Německo) 4. ledna (ČTK) - Štafeta českých biatlonistek obsadila v oslabené sestavě jedenácté místo v dnešním závodu Světového poháru v Oberhofu. Zvítězilo kvarteto Ruska. Reprezentantky nastoupily bez Veroniky Zvařičové a nemocné Gabriely Soukalové a v kontaktu s nejlepšími se udržely pouze na prvním úseku. Česká jednička Veronika Vítková předávala Barboře Tomešové jako pátá. Tomešová klesla na devátou pozici a vyslala na trať debutantku Evu Puskarčíkovou, jež v úterý oslavila 21. narozeniny. Svou premiéru v SP Puskarčíková zvládla a na střelnici předvedla nejlepší výkon z Češek. Pouze jednou dobíjela, ale vinou pomalejšího běhu se propadla na jedenácté místo, které už finišmanka Lea Johanidesová nevylepšila. Češky celkově dvanáctkrát dobíjely a o dvě místa si pohoršily oproti prosincové štafetě v Hinterzartenu. Na vítězné Rusky ztratily pět a tři čtvrtě minuty a na rozdíl od tří nejhorších družstev se jako poslední vyhnuly dostižení o kolo. "Měl jsem před závodem velké obavy. Vloni jsme nedokončili jedinou štafetu. Jedenácté místo není žádný zázrak, ale nejedná se ani o propadák," uvedl na oficiálním webu Českého svazu biatlonu trenér Jindřich Šikola. "Pochvalu si zaslouží obě nejmladší. Výborně střílela Eva a podobně kvalitně i Lea. Obě jsou ale zatím běžecky pomalejší. Eva nejvíc ztrácela na technických úsecích, obě některé sjezdy plužily, a tím zaostávaly," dodal. Rusky zvítězily o 5,9 sekundy před Norkami, třetí byla už s minutovým odstupem Francie. Pro vítězství si přitom jely domácí Němky, ale jejich největší hvězda Magdalena Neunerová po kolapsu na závěrečné střelecké položce vestoje trefila i po trojím dobíjení pouze jeden terč a musela na málo vídané čtyři trestné okruhy. Finišovala tak na čtvrtém místě. Ve čtvrtek se v Oberhofu jede štafeta mužů.~spo
Výsledky Rallye Dakar Rallye Dakar - 5. etapa: Chilecito - Fiambalá: 416 km/měřený úsek 265 km: Motocykly: 1. Després (Fr./KTM) 2:28:33, 2. Coma (Šp./KTM) -1:41, 3. Barreda (Šp./Husqvarna) -12:42, ...64. Veselý (ČR/Yamaha) -1:37:02. Průběžné pořadí: 1. Després 14:19:00, 2. Coma -9:51, 3. Rodrigues (Portug./Yamaha) -47:56, ...71. Veselý -6:23:29. Čtyřkolky: 1. M. Patronelli 2:58:37, 2. A. Patronelli -1:51, 3. Maffei (všichni Arg./Yamaha) -4:08. Průběžné pořadí: 1. Maffei 17:51:27, 2. A. Patronelli -35, 3. M. Patronelli -2:02.   423 km/měřený úsek 177 km: Automobily: 1. Holowczyc, Fortin (Pol., Belg./Mini) 2:10:51, 2. Gordon, Campbell (USA/Hummer) -1:01, 3. Peterhansel, Cottret (Fr./Mini) -3:52. Průběžné pořadí: 1. Peterhansel, Cottret 11:58:03, 2. Holowczyc, Fortin -4:18, 3. Roma, Périn (Šp., Fr./Mini) -10:39. Kamiony: 1. De Rooy (Niz./Iveco) 2:34:30, 2. Loprais (ČR/Tatra) -14, 3. Biasion (It./Iveco) -1:19. Průběžné pořadí: 1. De Rooy 13:44:43, 2. Stacey (Niz./Iveco) -4:21, 3. Biasion -4:25, 4. Loprais -13:11.~spo
Španělé omezí veřejný sektor, aby snížili rozpočtový deficit Madrid 5. ledna (ČTK) - Nová španělská vláda se rozhodla zefektivnit veřejný sektor a jeho velikost celkově sníží. Slibuje si od toho rychlejší snižování rozpočtového deficitu, který se drží vysoko nad úrovní, kterou vymezují takzvaná maastrichtská kritéria. Kabinet bude pokračovat i ve výdajových škrtech, které zavedla předchozí vláda, a pokud to bude nutné, škrty ještě prohloubí. Záměrem nové vlády premiéra Mariana Rajoye je přesvědčit finanční trhy, že Španělsko má věrohodný plán, jak splatit vysoké dluhy. Vláda už minulý pátek schválila zvýšení daní a některé výdajové škrty, díky čemuž by tamní státní pokladna měla získat navíc téměř 15 miliard eur (skoro 389 miliard Kč). Náměstkyně předsedy vlády Soraya Sáenzová po schůzi vlády řekla, že minulá vláda chtěla uzavřít 515 ze zhruba 4000 státních úřadů, avšak ve skutečnosti ukončila činnost jen asi 70 z nich. "O úpravu velikosti státní správy se musí podělit ústřední vláda, regiony i samospráva. Přesné cíle potvrdíme a znovu se jimi budeme zabývat až podle toho, jak bude potřeba snížit deficit," řekla Sáenzová, která je zároveň mluvčí vlády.~mak~fin~for~pol~eur
Sparta Praha - Třinec 4:1 (1:1, 3:0) po druhé třetině Předehrávka 36. kola hokejové extraligy: HC Sparta Praha - HC Oceláři Třinec 4:1 (1:1, 3:0) po druhé třetině Branky a nahrávky: 12. Ton (Tenkrát, Krstev), 24. Forman (Lapšanský, Sersen), 28. Broš (I. Rachůnek, Pacovský), 38. T. Rachůnek (Philipp, Milam) - 2. Bolf (M. Hořava). Rozhodčí: Hodek, Jeřábek - Barvíř, Blümel. Sestavy: Sparta: Falter - Krstev, Sersen, Milam, Kočí, Philipp, Husák, Kučný - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec. Třinec: Vojtek - Pavlík, Zíb, Lojek, Bolf, Richter, Hudec, Cartelli, Kania - Orsava, Bonk, Hrňa - Klimenta, D. Květoň, M. Hořava - Rufer, Polanský, Kohn - McGregor, Ostřížek, Mičulka. Trenéři: Marek a B. Kopřiva.~spo
Ruská volební komise znovu odmítla stížnosti na průběh voleb Moskva 5. ledna (ČTK) - Experti ruské volební komise prověřili víc než sto videozáznamů, které měly potvrzovat podvody při prosincových parlamentních volbách, ale většina z nich byla pouhou montáží. Ruským novinářům to dnes oznámil předseda ústřední volební komise Vladimir Čurov. Výzvy k odchodu z funkce, které byly jedním z hlavních hesel nedávných masových demonstrací v Moskvě, Čurov odmítl jako neopodstatněné. Hlasování o složení nové Státní dumy z počátku loňského prosince od počátku doprovázely četné stížnosti na porušování volebních zákonů. Už v den voleb 4. prosince a znovu o tři týdny později se v moskevských ulicích shromáždily desetitisíce lidí, kteří požadovali zrušení výsledků, opakování voleb a demisi předsedy volební komise Čurova. Kreml na masový odpor voličů reagoval tvrzením, že během hlasování k žádnému zásadnímu pochybení nedošlo. Jednotlivé stížnosti měly být pečlivě prošetřeny, analýze měly být podrobeny desítky obrazových záznamů o údajné manipulaci, které se objevily na serveru YouTube. Konečné výsledky byly nicméně označeny za platné. Vítězem voleb se stala hlavní kremelská strana Jednotné Rusko, přestože v důsledku dramatického odlivu voličské přízně ztratila dosavadní ústavní většinu. "Prošli jsme přes stovku videonahrávek a podle dobrozdání expertů ministerstva vnitra většina z nich nese známky manipulací," řekl Čurov rozhlasové stanici Echo Moskvy. Z obsahu videonahrávek navíc podle něj nevyplynulo, že by během hlasování nebo při sčítání hlasů docházelo k porušení zákona. Sám Čurov na výzvy ke svému odstoupení nehodlá nijak reagovat. "Odpověď na dotaz, zda opustím svou funkci, dostanete za čtyři roky," řekl novinářům šéf volební komise, jemuž za čtyři roky vyprší funkční období.~pol~for
Lyžaře na Tour de Ski čekají sprinty volnou technikou v Toblachu Toblach (Itálie) 4. ledna (ČTK) - Tour de Ski má dnes na programu šestou etapu, kterou obstarají sprinty volnou technikou v italském Toblachu. Lukáš Bauer, který si v úterním závodu na 5 km klasicky díky čtvrtému místo polepšil na průběžnou šestou pozici, se bude snažit nabrat co nejmenší ztrátu na své rivaly v boji o celkové pořadí. Novým lídrem seriálu se v úterý stal Švýcar Dario Cologna, jenž vede o 15,7 sekundy před Norem Petterem Northugem. Třetí je Rus Alexandr Legkov, na kterého Bauer ztrácí necelou minutu. Na Colognu má český lyžař manko 1:35,9 minuty. Mezi ženami dál vede Polka Justyna Kowalczyková, její největší soupeřka Norka Marit Björgenová však díky úternímu vítězství snížila svou ztrátou na 17,7 sekundy. Česká lyžařka Eva Nývltová je celkově sedmadvacátá.~spo
Útočník AS Řím Osvaldo si poranil stehenní sval Řím 4. ledna (ČTK) - Italský fotbalový útočník Pablo Osvaldo si na dnešním tréninku poranil pravé stehno a může AS Řím chybět delší dobu. Pravděpodobně má ve svalu trhlinu, nicméně přesný rozsah zranění bude znám až v příštích dnech. Argentinský rodák Osvaldo je se sedmi góly nejlepším střelcem Říma a na podzim si odbyl své dva první starty za italský národní tým. Jeho zranění přišlo jen pár dní poté, co šestý celek tabulky italské ligy pustil na hostování do Juventusu přebytečného útočníka Marka Borriella. V případě Osvaldovy delší pauzy tak zbude trenérovi Luisi Enriquemu do útoku pouze trio Francesco Totti, Erik Lamela a Bojan Krkic.~spo
Izrael a USA chystají mohutné raketové manévry Jeruzalém 5. ledna (ČTK) - Izraelská a americká armáda v nejbližších týdnech uspořádají velké manévry, v nichž bude vyzkoušena izraelská a americká raketová obrana. Má jít o vůbec největší cvičení tohoto druhu, jaké se kdy v Izraeli konalo. Podle izraelských sdělovacích prostředků se ho zúčastní několik tisíc amerických vojáků. Zpráva byla zveřejněna krátce po ukončení velkých manévrů íránské armády v Perském zálivu. Izraelská armáda oznámila, že cvičení bylo naplánováno mnohem dříve a že s manévry Íránu nesouvisí. Írán existenci Izraele neuznává a v době trvalé krize kolem íránského jaderného programu ho Izrael považuje za největší hrozbu. Íránci po ukončení desetidenních manévrů, při nichž byly vyzkoušeny i rakety dlouhého doletu, oznámili, že v nejbližší době uspořádají cvičení revoluční gardy. Izrael s pomocí USA vyvinul raketový systém Arrow určený právě k obraně proti případnému íránskému útoku. Při manévrech v Izraeli má být vyzkoušen nejen tento systém, ale také americký mobilní protiraketový systém THAAD, který se má stát součástí budovaného protiraketového štítu NATO v Evropě, a rovněž námořní systém Aegis, s nímž se rovněž počítá v Evropě. Oba mají fungovat v souladu s izraelskou obrannou technologií Arrow, Patriot a Iron Dome. Izraelský vojenský mluvčí termín manévrů neprozradil, ale nejmenovaný vysoký zástupce armády citovaný agenturou AP sdělil, že se manévry budou konat v nejbližších týdnech.~pol
Posádkou roku jsou mezi rychlostními kanoisty Radoň s Dvořákem Praha 4. ledna (ČTK) - Deblkanoisté Jaroslav Radoň a Filip Dvořák vyhráli kategorii Posádka roku v anketě o nejlepšího rychlostního kanoistu uplynulé sezony. O 16 bodů porazili čtyřkajak Pavel Davídek, Jan Souček, Lukáš Trefil a Jan Štěrba. Obě tyto lodě zajistily České republice na loňském MS v Szegedu účastnická místa v kategoriích C2 1000 metrů a K4 1000 metrů pro olympijské hry v Londýně. "Je to příjemná tečka za vydařenou sezonou. A potěší o to víc, protože jde o naše první takové ocenění," prohlásil Radoň. "Je to také motivace pro další práci a příští rok. V něm se pokusíme tento titul obhájit. Aby se nám to podařilo, zřejmě nezbude než získat v Londýně medaili. Ale to je koneckonců náš cíl," řekl Dvořák. Nejlepším jednotlivcem je kanoista Lukáš Koranda, vicemistr světa na 5000 metrů ze Szegedu a bronzový medailista na stejné trati z evropského šampionátu v Bělehradu. Ženám dominovala Anna Adamová, jejímž největším loňským úspěchem bylo třetí místo na MS v maratonu. Kajakářem roku se stal Daniel Havel, nejlepším trenérem je Libor Dvořák a o titul Junior roku se podělili kajakář Josef Dostál a kanoista Martin Fuksa. "Jsem rád, že po loňském obnoveném ročníku se vyhlašování ankety posunulo zase k lepšímu," řekl kouč reprezentace Martin Doktor. "Pořadí mě nepřekvapuje, většinou jsem ho takto předpokládal," uvedl dvojnásobný olympijský vítěz z Atlanty, který se na dnešním slavnostním vyhlášení v pražském hotelu Pyramida exhibičně utkal na pádlovacím trenažéru s desetibojařským šampionem z OH v Barceloně Robertem Změlíkem a na dvousetmetrové trati ho porazil jen o 29 setin sekundy. O hudební doprovod večera se postarala jazzová zpěvačka Eva Emingerová, bývalá volejbalová reprezentantka a matka nejlepšího juniorského kajakáře a mistra světa Dostála.~spo
Čeští biatlonisté byli ve štafetě SP v Oberhofu devátí Oberhof (Německo) 5. ledna (ČTK) - Čeští biatlonisté Zdeněk Vítek, Jaroslav Soukup, Ondřej Moravec a Michal Šlesingr obsadili ve štafetě na 4x7,5 km Světového poháru v německém Oberhofu deváté místo. Na překvapivé vítěze Italy ztratili v náročných podmínkách tři minuty a 39 vteřin. Čeští reprezentanti před 19 tisíci fanoušky za hustého sněžení a silného větru zaostali za vystoupením z úvodní štafety sezony v rakouském Hochfilzenu, kde skončili sedmí. Italové senzačně vyhráli o šest vteřin před Ruskem. Třetí byli se ztrátou 32 sekund Švédové, kteří jako jediní spolu s vítěznou čtveřicí předvedli bezchybnou střelbu. Až čtvrté místo obsadili favorizovaní Němci a napodobili čtvrteční neúspěch domácí ženské štafety.~spo
Florida získala trojnásobného vítěze Stanley Cupu Maddena Sunrise (USA) 4. ledna (ČTK) - Hokejisty Floridy posílí v NHL trojnásobný vítěz Stanley Cupu John Madden. Osmatřicetiletý kanadský útočník, jenž v tomto ročníku dosud nehrál, podepsal s Pantery smlouvu do konce sezony. Vedení klubu, který má na marodce několik útočníků, od Maddena očekává vůdčí schopnosti a zkušenosti. "Je dobrý dopředu i dozadu a je skvělý na buly," uvedl generální manažer Dale Tallon, jehož tým překvapivě vede tabulku své divize. Madden hrál do roku 2009 pouze za New Jersey, v jehož dresu vyhrál dvakrát Stanley Cupu a získal Selke Trophy pro nejlépe bránícího útočníka v NHL. V sezoně 2009/10 se radoval ze svého třetího Stanley Cupu coby člen Chicaga a minulý ročník strávil v Minnesotě. V lize odehrál 867 zápasů a dalších 134 přidal v play off.~spo
Saúdskoarabský hacker pokračuje v útoku na Izraelce Jeruzalém 5. ledna (ČTK) - Saúdskoarabský hacker dnes zveřejnil na internetu čísla dalších 11.000 kreditních karet vydaných v Izraeli a osobní informace o jejich majitelích. Předtím se tento týden objevily podle serveru Ynetnews informace o jiných 18.000 izraelských kreditních kartách. Podle dnešního izraelského tisku banky seznamy procházejí, jsou připraveny zablokovat karty, aby je nebylo možné použít přes internet nebo telefon, a vydat majitelům nové. Na čerstvě zveřejněném seznamu jsou detaily o kartách včetně data jejich vypršení, plná jména, adresy i telefony majitelů, jejich e-mailové adresy včetně hesel. Hacker používající jméno OxOmar a hlásící se ke skupině group-xp vydal prohlášení, v němž avizuje zveřejnění zbytku získané databáze, která prý obsahuje dalších 60.000 kreditních karet. Tvrdí v něm rovněž, že dá k dispozici "informace, které stáhl z počítačů dodavatelských firem izraelské armády... Chci začít izraelskou společností, která vyrábí rušičky a odposlouchávací zařízení," uvedl na webové stránce Pastebin, která obsahuje mnoho protiizraelských a antisemitských textů. Hacker se ve svém vzkazu několikrát zmiňuje o sionistické a židovské lobby. Devatenáctiletý hacker odpověděl na e-mailové dotazy izraelského serveru Ynetnews. Je mu 19 let, je údajně z Rijádu a svou akci považuje za "odplatu" za zločiny spáchané Izraelem. "Izrael zabíjí a útočí na nevinné Palestince, dopouští se genocidy, porušuje mezinárodní právo. Uškodit osobě, která okupuje zem nevinných a která jim ubližuje, není nic špatného, je to odplata," napsal. Jeho cílem je prý poškodit Izrael finančně a sociálně tím, že vyvolá krizi a paniku. Izraelská banka už v úterý ujistila klienty, že za zneužití svých karet neponesou odpovědnost. Izrael je poměrně častým terčem hackerů. Útoky, které přicházejí většinou z palestinského či obecně arabského prostředí, ale většinou nejsou příliš nebezpečné.~zak~pit~fin
Křížové kurzy hlavních světových měn 20:00 SEČ, 5.~bur~bup
Ceny energetických surovin a produktů, 5. ledna     (Zpracováno podle agentury Reuters) jik Ropa Brent, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	114,12	0,42	USc/barel	březen 12	113,74	0,43	
            	
            	
            	
            	
            	Lehká ropa WTI, Londýn - IPE	
            	
            	
            	
            	
            	
            	
            	měsíc	poslední	změna	
            	leden 12	103,24	0,02	USc/barel	únor 12	103,42	0,02	
            	
            	
            	
            	
            	Benzin RBOB, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	2,7777	-0,0075	0.01 Usc/galon	duben 12	0	0	
            	
            	
            	
            	
            	Topný olej, Londýn - IPE	
            	
            	
            	
            	
            	
            	
            	měsíc	poslední	změna	
            	únor 12	84,425	-0,75	0.~bur~buk
Muzikál o Spider-Manovi měl na Broadwayi rekordní tržby New York 4. ledna (ČTK) - Muzikál Spider-Man: Turn Off the Dark (Spider-Man: Zhasněte tmu) vytvořil nový rekord týdenních tržeb na Broadwayi. V uplynulém týdnu vyneslo jeho devět představení celkem 2,9 milionu dolarů (57 milionů korun), napsala agentura AP. Dosavadní rekord držel muzikál Wicked, který ve stejném týdnu v předchozím roce utržil 2,2 milionu dolarů. Muzikál o Spider-Manovi je nejdražším představením v dějinách Broadwaye. Náklady na něj dosáhly 75 milionů dolarů a potrvá roky, než představení začne být ziskové. Spider-Man také patřil mezi nejvysmívanější díla, protože jeho uvedení loni v červnu předcházela řada odkladů, celkem o více než půl roku. Po premiéře navíc přišly zdrcující kritiky. Muzikál láká diváky především na jedinečné kaskadérské scény, které se odehrávají přímo nad hlavami publika. Nácvik těchto scén ale provázely technické problémy. Několik herců při nich bylo vážně zraněno a představitelka jedné z hlavních rolí po jedné z nehod představení opustila. O muzikál se kvůli tomu zajímali i pracovníci newyorského úřadu bezpečnosti práce. Kvůli špatným reakcím diváků při předpremiérách bylo navíc nutné muzikál jen pár měsíců před definitivním termínem premiéry přepracovat. Kritikům ale ani upravené představení do oka nepadlo, když kritizovali především kvalitu hudby, na níž se podílel člen kapely U2 Bono.~spl~mag~kul
Výrobce osobních vozů Volvo Car loni zvýšil prodej o pětinu Stockholm 5. ledna (ČTK) - Švédský výrobce osobních automobilů Volvo Car v loňském roce zvýšil prodej o pětinu na 449.255 vozů. To představuje nejlepší výsledek od roku 2007. Oznámila to dnes firma, kterou předloni koupila čínská společnost Geely. Dodala, že je nyní nejrychleji rostoucím producentem luxusních automobilů. Automobilka nadále předpokládá, že za celý loňský rok vykáže zisk. Během prvních devíti měsíců roku vydělala 477 milionů švédských korun (zhruba 1,4 miliardy Kč), napsala agentura Reuters. Společnost Volvo Car v listopadu uvedla, že hodlá do roku 2020 vytvořit více než 10.000 nových pracovních míst, a to zejména v Číně. Firma předpokládá, že její prodej se do té doby vyšplhá na 800.000 vozů ročně. Čínská Geely předloni koupila Volvo Car od americké společnosti Ford Motor za 1,5 miliardy dolarů (přes 30 miliard Kč). Volvo je na tom nyní lépe než švédský konkurent Saab, kterého předloni převzala nizozemská společnost Swedish Automobile od americké General Motors. Saab loni v dubnu zastavil výrobu, protože jeho dodavatelé přerušili dodávky kvůli nezaplaceným účtům. Minulý měsíc vyhlásil švédský soud bankrot Saabu. Podle nucených správců ale o zkrachovalý podnik či některé jeho části vyjádřilo zájem několik potenciálních kupců. Předchozí dohoda o převzetí Saabu čínskými investory zkrachovala.~str~aut~obo~efm
Loprais se na Rallye Dakar posunul na čtvrté místo mezi kamiony Chilecito (Argentina) 4. ledna (ČTK) - Aleš Loprais s tatrou dojel ve 4. etapě Rallye Dakar v Argentině do cíle na šestém místě. V průběžném pořadí kategorie kamionů se posunul na čtvrtou pozici s odstupem necelých 13 minut za vedoucím Nizozemcem Gerardem de Rooyem. Devítinásobný vítěz Dakaru Stéphane Peterhansel se vrátil do čela kategorie automobilů. Zkušený Francouz dnes vyhrál etapu, v níž se závodníkům měřil čas na úseku dlouhém 326 kilometrů, a vede o pět minut a 41 sekund před Jihoafričanem Ginielem de Villiersem. Dosud první Polák Krzysztof Holowczyc klesl na čtvrté místo. Mezi motocyklisty dál vede Cyril Després. Etapu vyhrál jeho největší konkur ent Marc Coma ze Španělska, ale ze ztráty na francouzského lídra stáhl jen dvě minuty. Jan Veselý je dvaaosmdesátý.~spo
Výsledky finské hokejové ligy Finská hokejová liga: Blues Espoo - Lukko Rauma 2:3 v prodl., Hämeenlinna - Ilves Tampere 5:4 po sam. nájezdech, IFK Helsinky - Ässät Pori 3:5, Jokerit Helsinky - Pelicans Lahti 2:4, KalPa Kuopio - Jyväskylä 4:0, Tappara Tampere - SaiPa Lappeenranta 3:2, TPS Turku - Kärpät Oulu 1:3 (za hosty Huml 0+1). Tabulka:   1.	KalPa Kuopio	36	24	2	3	7	105:64	79	2.	Pelicans Lahti	35	19	5	2	9	109:78	69	3.	Ässät Pori	36	20	2	4	10	118:88	68	4.	Jokerit Helsinky	36	17	1	7	11	101:86	60	5.	IFK Helsinky	35	19	1	0	15	106:86	59	6.	Kärpät Oulu	34	17	1	3	13	88:76	56	7.	Jyväskylä	36	14	5	2	15	85:71	54	8.	Blues Espoo	35	12	5	6	12	88:87	52	9.	TPS Turku	37	14	4	2	17	83:109	52	10.	Lukko Rauma	35	10	6	1	18	82:96	43	11.	Tappara Tampere	35	11	4	2	18	74:105	43	12.	Hämeenlinna	34	9	5	2	18	78:104	39	13.	Ilves Tampere	37	7	4	7	19	80:118	36	14.~spo
Avízo, 6.1.: Start sedmého ročníku Kladrubského La Manche... Kladruby (Benešovsko) - 03:00 Start sedmého ročníku Kladrubského La Manche. Pacienti rehabilitačních ústavů v Kladrubech a Hrabyni se pokusí v plaveckém bazénu zdolat 33,6 kilometru, které spojují vzdušnou čarou břehy známé úžiny mezi Británií a Francií. Místo: plavecký bazén, Rehabilitační ústav Kladruby Pramen: Štěpánka Foxová, e-mail: sfoxova@rehabilitace.~den~spl~mag~zdr
Manchester United utrpěl debakl 0:3 v Newcastlu Londýn 4. ledna (ČTK) - Fotbalisté Manchesteru United dnes ve 20. kole anglické ligy podlehli 0:3 na hřišti Newcastlu a po druhé porážce za sebou zůstali v tabulce druzí tři body za městským rivalem City. Může se na ně také dotáhnout třetí Tottenham, jenž ztrácí další tři body a má zápas k dobru. V druhém dnešním utkání vstřelil Američan Tim Howard z Evertonu jako čtvrtý brankář v Premier League gól, ovšem jeho tým prohrál doma 1:2 s Boltonem. Trenér Manchesteru United Alex Ferguson nechal po šokující domácí silvestrovské porážce 2:3 s posledním Blackburnem na lavičce letní posilu Davida De Geu a do branky poslal Anderse Lindegaarda, ani tato změna však "Rudým ďáblům" k bodům nepomohla. Dánský náhradník poprvé inkasoval v 33. minutě, kdy se trefil z otočky Senegalec Demba Ba a díky 15. trefě v sezoně se osamostatnil na druhém místě tabulky střelců za kapitánem Arsenalu Robinem van Persiem. Druhý gól přidal dvě minuty po přestávce dokonale provedeným přímým kopem Yohan Cabaye a zmar United dokonal v poslední minutě vlastní brankou Phil Jones. Howard oslavil svůj 250. zápas v Anglii kuriózní vstřelenou brankou, ta však jeho týmu nebyla nic platná. Americký reprezentační gólman odkopl z vlastního pokutového území míč, ten se třicet metrů před brankou Boltonu odrazil od země a s pomocí větru zapadl za záda gólmana Adama Bogdana. Howard se tak připojil k Peteru Schmeichelovi, svému krajanovi Bradu Friedelovi a Paulu Robinsonovi, kteří dokázali skórovat v Premier League před ním. Domácím ovšem vydrželo nečekaně získané vedení jen čtyři minuty, než vyrovnal David Ngog. Zápas rozhodl dvanáct minut před koncem kapitán Boltonu Gary Cahill, jenž se tak zřejmě stylově rozloučil se svým týmem před avizovaným odchodem do Chelsea.~spo
Výsledky 20. kola extraligy volejbalistů Uniqa extraliga volejbalistů - 20. kolo: Zlín - Liberec 0:3 (-15, -25, -22), Benátky nad Jizerou - Odolena Voda 3:0 (21, 14, 14), Havířov - Ostrava 0:3 (-18, -21, -22), Příbram - ČZU Praha 3:0 (14, 19, 17), Ústí nad Labem - Brno 2:3 (18, -14, -23, 20, -13). Tabulka:   1.	České Budějovice	18	13	4	1	0	53:13	1555:1282	48	2.	Liberec	18	13	4	0	1	51:15	1558:1304	47	3.	Ostrava	18	14	0	2	2	46:16	1484:1304	44	4.	Příbram	18	10	2	3	3	43:27	1602:1485	37	5.	ČZU Praha	19	8	0	1	10	32:38	1533:1603	25	6.	Benátky nad Jizerou	18	6	1	3	8	33:36	1516:1522	23	7.	Ústí nad Labem	18	5	3	1	9	30:37	1474:1508	22	8.	Zlín	18	5	0	4	9	29:42	1572:1621	19	9.	Brno	18	3	1	4	10	20:46	1341:1531	15	10.	Havířov	18	3	2	0	13	17:44	1247:1420	13	11.~spo
Výsledky 20. kola anglické fotbalové ligy Anglická fotbalová liga - 20. kolo: Everton - Bolton 1:2 (63. Howard - 67. Ngog, 78. Cahill), Newcastle - Manchester United 3:0 (33. Ba, 47. Cabaye, 90. vlastní Jones). Tabulka:   1.	Manchester City	20	15	3	2	56:16	48	2.	Manchester United	20	14	3	3	49:20	45	3.	Tottenham	19	13	3	3	36:20	42	4.	Chelsea	20	11	4	5	39:25	37	5.	Arsenal	20	11	3	6	36:28	36	6.	Liverpool	20	9	7	4	24:18	34	7.	Newcastle	20	9	6	5	29:25	33	8.	Stoke	20	8	5	7	22:31	29	9.	Norwich	20	6	7	7	30:35	25	10.	Sunderland	20	6	6	8	27:23	24	11.	Everton	19	7	3	9	20:22	24	12.	Swansea	20	5	8	7	20:23	23	13.	Aston Villa	20	5	8	7	22:26	23	
            	Fulham	20	5	8	7	22:26	23	15.	West Bromwich	20	6	4	10	19:28	22	16.	Wolverhampton	20	4	5	11	22:36	17	17.	QPR	20	4	5	11	19:35	17	18.	Bolton	20	5	1	14	25:43	16	19.	Wigan	20	3	6	11	18:41	15	20.~spo
Nova: Romové ve Varnsdorfu na Silvestra napadli tři lidi Varnsdorf 5. ledna (ČTK) - Policie pátrá po skupině mladých Romů, která ve Varnsdorfu o silvestrovské noci údajně napadla tři lidi, zaútočila na ně a pokřikovala na ně rasistické nadávky. Dnes o tom informovala televize Nova. Dva z napadených skončili v nemocnici. Kvůli podobným útokům se před několika měsíci ve Varnsdorfu konala série demonstrací proti nepřizpůsobivým obyvatelům. Podle Novy šli rodiče po silvestrovské oslavě vyprovodit syna k taxíku, ale po cestě je napadla skupina mladíků. Jeden z poškozených uvedl, že mladíci slovně i fyzicky zaútočili na jeho otce, on se ho snažil bránit, ale dostal ránu zezadu a probral se až v nemocnici. Utrpěl pohmožděninu krční páteře a řadu podlitin. Muž televizi řekl, že útočníci byli Romové. V nemocnici po ráně do hlavy skončila také jeho matka. Útok se prý odehrál nedaleko ubytovny Sport, k níž létě mířily některé pochody proti nepřizpůsobivým. Policie po pachatelích pátrá, podle ní však nejde o rasově motivovaný útok. "Policie oznámení vyšetřuje jako přečin výtržnictví," řekl děčínský policejní mluvčí Vojtěch Haňka. Ve městech Šluknovského výběžku se od srpna konala řada demonstrací, které se týkaly soužití s romskou menšinou. V oblasti se zvýšila kriminalita, místní se přestali cítit bezpečně a spojili tuto situaci s příchodem nových Romů do regionu. Aktivní protesty starousedlíků v srpnu vyprovokovala potyčka, kdy asi 20 Romů údajně napadlo mnohem menší skupinku místních cestou z diskotéky v Rumburku. Od té doby pravidelně demonstrovali zejména občané Varnsdorfu.~zak~sop
Výsledky SP v biatlonu v Oberhofu SP v biatlonu v Oberhofu (Německo) - štafeta mužů 4x7,5 km: 1. Itálie (De Lorenzi, M. Windisch, D. Windisch, Hofer) 1:30:49,1 (0 tr. okruhů+5 dobíjení), 2. Rusko (Šipulin, Garaničev, Usťugov, Volkov) -6,1 (2+13), 3. Švédsko (Arwidson, Ferry, Lindström, Bergmann) -32,7 (0+6), 4. Německo -1:03,1 (1+14), 5. Norsko -2:38,0 (3+13), 6. Rakousko -2:39,4 (2+15), ...9. ČR (Vítek, Soukup, Moravec, Šlesingr) -3:39,2 (3+14).~spo
Fanoušci vybrali pro Utkání hvězd NHL českého útočníka Michálka Ottawa 5. ledna (ČTK) - Českého útočníka Milana Michálka z Ottawy zvolili fanoušci do Utkání hvězd NHL. Sedmadvacetiletého hokejistu v elitní pětici pro zápas, který se 29. ledna uskuteční právě v kanadské metropoli, doplní spoluhráči Daniel Alfredsson, Jason Spezza s Erikem Karlssonem a Dion Phaneuf z Toronta s brankářem Timem Thomasem z Bostonu. Michálek dostal od příznivců 743.977 hlasů a v pořadí útočníků obsadil třetí místo. Nejvíc hlasů dostal kapitán Ottawy Alfredsson (897.055), za ním skončil Spezza (817.483). Mezi obránci kraloval Karlsson (939.591) před Phaneufem (614.933). Z brankářů obdržel nejvíce hlasů gólman vítězů Stanleyova poháru Thomas (626.540), Tomáš Vokoun z Washingtonu skončil na 17. příčce (59.325). V anketě se podle agentury AP sešlo 24 milionů hlasů, což je o 66 procent víc než loni. Fanoušci rozhodovali o nominaci tří útočníků, dvou obránců a jednoho brankáře. Zbývajících 36 hráčů pro zápas All Star určí vedení ligy. Bývalý hráč San Jose Michálek, který se nedávno vrátil do hry po pětizápasové pauze zaviněné otřesem mozku, prožívá nejlepší sezonu v zámořské kariéře. Díky 19 brankám v 35 utkáních patří k nejlepším střelcům ligy, kterým před zraněním vládl, a jen tři góly ho dělí od vyrovnání osobního maxima z ročníku 2009/2010. V dosavadním průběhu sezony má český hokejista na kontě celkem 26 bodů (19+7).~spo
CSCE, cukr 11, závěr - 20:30, 5.~bur~buk
Chilští hasiči už mají pod kontrolou většinu lesních požárů Santiago de Chile 5. ledna (ČTK) - Chilští hasiči dostali ve středu pod kontrolu většinu z několika desítek lesních požárů, které ještě zuří v jižní části země. Během týdne plameny s podporou suchého a větrného počasí dokázaly sežehnout celkem 45.000 hektarů porostů, napsala agentura AFP. V posledních dnech bylo v této andské zemi zaznamenáno přes 50 požárů, z nichž sedm bylo uhašeno, 24 se podařilo dostat pod kontrolu a 20 zůstává aktivních. Nejhorší situace je v lesní oblasti Bío-Bío asi 500 kilometrů od metropole Santiaga a v sousední oblasti Maule. Popelem v nich lehlo na 30.000 hektarů porostů, nejméně 200 obydlí živel zničil a na 800 obyvatel muselo být evakuováno. V Bío-Bío si plameny také vyžádaly o víkendu jedinou oběť - 75letý muž odmítl uposlechnout výzvu k evakuaci a v ohni pak zahynul. S pomocí vrtulníků, armády a lesních strážců se daří hasičům požáry postupně dostat pod kontrolu. Dále na jihu v Patagonii bylo ve středu znovu otevřeno pro návštěvníky asi 100.000 hektarů území národního parku Torres del Paine, kde plameny sežehly 14.500 hektarů porostů. Zde požár vznikl pravděpodobně neopatrností jednoho z návštěvníků. Nejvíce podezřelý je mladý Izraelec, který je vyšetřován na svobodě, ale svou vinu popírá. Čtyři z šesti ohnisek v parku jsou pod kontrolou hasičů. V Bío-Bío ale mají úřady podezření, že za požáry je zlý úmysl. Kvůli jednomu z nich, menšího rozsahu, byl zadržen jeden muž, který se přiznal k manipulaci se zábavní pyrotechnikou.~zak
Rosol si ve čtyřhře v Dauhá poprvé zahraje na okruhu ATP o titul Dauhá 5. ledna (ČTK) - Český tenista Lukáš Rosol si na turnaji v Dauhá poprvé na okruhu ATP zahraje o titul. Spolu se Slovákem Filipem Poláškem porazili v semifinále čtyřhry rusko-srbskou dvojici Dmitrij Tursunov, Nenad Zimonjič 6:2, 3:6, 13:11 a postoupili do finále. Česko-slovenský pár se o titul utká s německou dvojicí Philipp Kohlschreiber, Christopher Kas. Zatímco šestadvacetiletého Rosola čeká na okruhu ATP první finále v kariéře, Polášek má na kontě sedm deblových triumfů, z toho šest získal s českými partnery. Ve dvouhře obhájce titulu Roger Federer porazil ve čtvrtfinále po třísetové bitvě Itala Andrease Seppiho 6:3, 5:7, 6:4 a prodloužil svou neporazitelnost na dvacet zápasů za sebou. Semifinálovým soupeřem švýcarského tenisty, který usiluje o čtvrtý titul z Dauhá, bude stejně jako před rokem Francouz Jo-Wilfried Tsonga. Do semifinále postoupil také druhý hráč světa Španěl Rafael Nadal, který si poradil s Rusem Michailem Južným dvakrát 6:4.~spo
Ruský nový rok začal desetidenním volnem Moskva 5. ledna (ČTK) - Požitek z bohaté porce novoročního volna dnes Rusům pokazil hlavní hygienik Gennadij Oniščenko, který desetidenní dobu pracovního klidu označil za festival přejídání a opíjení. "Duchovních hodnot je dnes v Rusku jen málo," postěžoval si šéf hygienické služby, známý v Rusku svým konzervativním smýšlením. Čas odpočinku v Rusku začal v sobotu poslední den roku 2011, ale na rozdíl od většiny evropských zemí skončí až příští týden v úterý. Novoroční svátky trvají v Rusku pět dní, ale protože první den roku 2012 připadl na neděli, přesunuly se svátky podle platných zákonů o den kupředu a skončí až v pátek 6. ledna. V sobotu pravoslavní Ruskové oslaví své Vánoce, které jsou od roku 1991 dnem pracovního klidu. A protože svátek opět připadá na víkend, bude v Rusku volno i v pondělí. Díky velkorysé legislativě, která souběh víkendového volna se státním svátkem kompenzuje dnem pracovního klidu navíc, tak Rusové začínají nový rok docela pohodlně. Ne všem to vyhovuje. "Celý rok se zaklínáme, jak se musíme pustit do práce, a každý rok začínáme s rukama v klíně," řekl dnes Oniščenko zpravodaji agentury RIA Novosti. "Jsem kategorickým odpůrcem dlouhých prázdnin. K ničemu dobrému nevedou, jen k přejídání a alkoholismu. Duchovních hodnot je u nás zatím málo." Podle průzkumů veřejného mínění je ale jeho názor spíš ojedinělý. Počet lidí, kteří s dlouhým volnem na začátku ledna souhlasí, rok od roku stoupá. V roce 2010 jich bylo 53 procent, loni už 65 procent. Rodina se podle dotázaných dá spíš dohromady, podnikají se výlety a volno je i dobrou příležitostí pořádně se vyspat. Dotaz na alkohol statistici do průzkumu nezařadili.~spl~mag~odb
Izrael a Palestinci budou pokračovat v jednáních v Ammánu Jeruzalém 5. ledna (ČTK) - Izraelsko-palestinská jednání, která byla tento týden obnovena v Ammánu, budou pokračovat v pondělí znovu v jordánské metropoli. Oznámila to dnes mluvčí amerického ministerstva zahraničí Victoria Nulandová. Úterní rozhovory byly prvním přímým jednáním zástupců obou stran po více než roce, ale nepřinesly nic nového. Cílem je připravit podmínky pro obnovení rozhovorů nejvyšších představitelů, jak k tomu Izrael a Palestince loni v září vyzvaly sponzoři blízkovýchodního mírového procesu. Kromě USA k nim patří OSN, Evropská unie a Rusko. Podle Nulandové se v pondělí bude pokračovat ve stejném složení jako tento týden - Palestince bude zastupovat jejich mírový vyjednávač Saíb Irikát a Izraelce zmocněnec Jicchak Molcho. Dohoda vázne na neshodách v otázkách hranic budoucího palestinského státu, židovských osad na západním břehu Jordánu, statusu Jeruzaléma a osudu palestinských uprchlíků. sva mik   .~pol
Sparta Praha - Třinec 4:4 (1:1, 3:0, 0:3) po třetí třetině Předehrávka 36. kola hokejové extraligy: HC Sparta Praha - HC Oceláři Třinec 4:4 (1:1, 3:0, 0:3) po třetí třetině Branky a nahrávky: 12. Ton (Tenkrát, Krstev), 24. Forman (Lapšanský, Sersen), 28. Broš (I. Rachůnek, Pacovský), 38. T. Rachůnek (Philipp, Milam) - 2. Bolf (M. Hořava), 48. D. Květoň (Kohn), 52. D. Květoň (M. Hořava, Klimenta), 60. Bonk (Bolf, Zíb). Rozhodčí: Hodek, Jeřábek - Barvíř, Blümel. Sestavy: Sparta: Falter - Krstev, Sersen, Milam, Kočí, Philipp, Husák, Kučný - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec. Třinec: Vojtek - Pavlík, Zíb, Lojek, Bolf, Richter, Hudec, Cartelli, Kania - Orsava, Bonk, Hrňa - Klimenta, D. Květoň, M. Hořava - Rufer, Polanský, Kohn - McGregor, Ostřížek, Mičulka. Trenéři: Marek a B. Kopřiva.~spo
Volejbalisté Liberce jsou po výhře 3:0 ve Zlíně bod za lídrem Praha 5. ledna (ČTK) - Volejbalisté Liberce potvrdili ve 20. kole extraligy na palubovce Zlína roli favorita a po vítězství 3:0 ztrácejí v tabulce na vedoucí České Budějovice pouze bod. Po jasném průběhu prvního setu se další dvě sady rozhodovaly v koncovkách, které lépe zvládla Dukla. "Škoda dvou zkažených koncovek, jinak mohl být výsledek pro nás příznivější," uvedl zlínský trenér Roman Macek. "Domácí udělali příliš mnoho chyb na to, aby mohli pomýšlet na lepší výsledek," konstatoval kouč Liberce Michal Nekola. Bez ztráty setu uspěla venku i třetí Ostrava, která zvítězila také podruhé v sezoně nad Havířovem 3:0. Cennou výhru v soupeřově hale vybojovalo Brno, které opustilo předposlední místo díky vítězství 3:2 v Ústí nad Labem. Do zápasu plného zvratů vstoupili lépe Severočeši, ale pak hosté zlepšili útok i obranu a získali dva sety. Ve čtvrtém dějství odskočili domácí na 17:11, když pětkrát bodovali při servisu Moníka. V rozhodujícím tie-breaku domácí ještě otočili nepříznivý stav na 12:11, ale nezvládli závěr zápasu. Ústí nastoupilo bez libera Václava Kopáčka, kterého z ekonomických důvodů uvolnilo do Liberce.~spo
Brit dostal od soudu zákaz chovat psy, protože opil své štěně Londýn 4. ledna (ČTK) - Tři roky si po dnešním rozhodnutí soudu v Nottinghamu nebude smět pořídit psa jistý Brit, který loni v létě dopustil, že se jeho šestiměsíční štěně opilo. Informovala o tom agentura AP. Šestadvacetiletý Matthew Cox loni v srpnu se svým spolubydlícím popíjel vodku s colou. Když si šel ven zapálit, nechal skleničku na podlaze. Po návratu zjistil, že drink vypil jeho půlroční pes, labrador Max. Mladík se ale o štěně nepostaral, protože sám prý byl velmi opilý. Státní zástupkyně u soudu řekla, že lidé později viděli Maxe, jak se potácí v okolí Coxova domu. Psa chytili policisté, kteří ho zavezli k veterináři, kde dostal kapačku, aby se z jeho organismu vypláchl alkohol. Pes Max už našel nového páníčka.~zak~mag~mix
Ceny ropy se příliš nezměnily, v centru pozornosti Írán a zásoby Londýn 5. ledna (ČTK) - Ceny ropy se dnes výrazněji nezměnily. Zpráva o překvapivém nárůstu zásob suroviny ve Spojených státech kompenzovala obavy, že stoupající napětí mezi západními zeměmi a Íránem povede k narušení dodávek z Blízkého východu. Kolem 20:00 SEČ se cena severomořské ropy Brent zvýšila o 28 centů na 113,98 dolaru za barel. Americká lehká ropa WTI naopak zlevnila o 30 centů na 102,92 dolaru za barel. WTI byla více ovlivněna nárůstem zásob v USA, zatímco Brent se řídil spíše podle vývoje mezinárodní situace, napsala agentura Reuters. Úřad pro energetické informace (EIA), který je součástí amerického ministerstva energetiky, dnes oznámil, že zásoby ropy v USA se minulý týden zvýšily o 2,21 milionu barelů. Analytici přitom očekávali pokles o 200.000 barelů. Analytik Gene McGillian ze společnosti Tradition Energy upozornil, že ropný trh nadále znepokojuje napětí na Blízkém východě. Vlády členských zemí Evropské unie podle středečních informací z diplomatických kruhů dosáhly předběžné dohody o embargu na íránskou ropu, ačkoli se ještě nerozhodly, kdy bude toto embargo zavedeno.~bur~ene~sur~buk~che
USA zpřísňují postup proti opilým řidičům Washington 5. ledna (ČTK) - Ve Spojených státech se zpřísňují podmínky pro řízení auta u lidí přistižených při jízdě pod vlivem alkoholu. Za loňský rok zavedlo šest amerických států zákon, který řidičům dopadeným při jízdě v opilosti nařizuje zavést do vozidla testovací přístroj, který znemožní nastartování vozu, pokud je řidič pod vlivem alkoholu. Od 1. ledna se k nim připojil navíc Connecticut - celkem tak podobné zákony zavedlo 31 z 50 amerických států, uvedl dnes server MSNBC. Connecticut patří do skupiny 15 států s nejpřísnějšími předpisy. Povinné zavádění přístrojů znemožňujících opilému řidiči nastartování se zde týká všech, kdo byli byť jen jednou přistiženi, jak řídí s 0,8 promile alkoholu v krvi. Instalaci zařízení musí řidiči zaplatit ze svého. Zavádění přístroje znemožňujícího nastartování opilým řidičům prosazuje sdružení Matky proti jízdě v opilosti (MADD). Podle něj dosud obvyklý trest - dočasné odebrání řidičského průkazu - nefunguje. Tři čtvrtiny řidičů usvědčených z jízdu v opilosti totiž řídily dál i bez dokladů. Přístroj vyžaduje od řidiče, aby před nastartováním vozu dýchl do trubičky hodnotící obsah alkoholu. Novější zařízení už jsou rovněž napojena na kameru, což má zamezit podvodům. Někteří řidiči totiž zákon dříve obcházeli tak, že nechali do přístroje dýchnout střízlivého spolujezdce. S povinným zaváděním přístrojů začalo v roce 2006 Nové Mexiko. MADD usiluje o to, aby podobné zákony platily ve všech státech USA.~zak~sop~dpr
Rieschová kvůli nemoci o víkendu v Bad Kleinkirchheimu nepojede Bad Kleinkirchheim (Rakousko) 5. ledna (ČTK) - Obhájkyně celkového prvenství ve Světovém poháru ve sjezdovém lyžování Maria Höflová-Rieschová se odhlásila z víkendového sjezdu a super-G v Bad Kleinkirchheimu. Německou lyžařku nepustí na start podle agentury AP chřipka. Sedmadvacetiletá Höflová-Rieschová dnes sice nastoupila do tréninku sjezdu, jízdu však nedokončila, protože se necítila dobře. Její manažer a manžel Marcus Höfl poté oznámil, že jí lékaři doporučili minimálně do pondělí nelyžovat. Höflová-Rieschová je v průběžném pořadí SP se ziskem 326 bodů šestá. Na vedoucí Američanku Lindsey Vonnovou ztrácí 315 bodů.~spo
Výsledky tenisového turnaje mužů v Dauhá Dvouhra - čtvrtfinále: Monfils (4-Fr.) - Troicki (5-Srb.) 6:2, 6:3. Semifinálové dvojice: Nadal - Monfils, Federer - Tsonga.~spo
Výsledky 36. kola hokejové extraligy Hokejová extraliga - 36. kolo: HC Sparta Praha - HC Oceláři Třinec 5:4 po sam. nájezdech (1:1, 3:0, 0:3 - 0:0). Tabulka:   1.	HC Sparta Praha	36	18	6	6	6	112:77	72	2.	HC Plzeň 1929	34	17	5	5	7	109:88	66	3.	HC Mountfield Č. Budějovice	33	18	3	2	10	95:76	62	4.	HC ČSOB Pojišťovna Pardubice	35	17	3	3	12	117:84	60	5.	PSG Zlín	35	14	5	5	11	76:85	57	6.	Bílí Tygři Liberec	35	12	9	1	13	86:87	55	7.	HC Oceláři Třinec	36	13	3	7	13	104:97	52	8.	Rytíři Kladno	34	14	2	3	15	87:89	49	9.	HC Verva Litvínov	35	11	6	3	15	95:112	48	10.	HC Vítkovice Steel	33	12	4	3	14	90:92	47	11.	HC Kometa Brno	33	11	3	4	15	84:87	43	12.	HC Slavia Praha	35	10	2	5	18	83:113	39	13.	HC Energie Karlovy Vary	35	10	2	4	19	93:111	38	14.~spo
Sparta Praha - Třinec 5:4 po sam. nájezdech (1:1, 3:0, 0:3 - 0:0) Předehrávka 36. kola hokejové extraligy: HC Sparta Praha - HC Oceláři Třinec 5:4 po sam. nájezdech (1:1, 3:0, 0:3 - 0:0) Branky a nahrávky: 12. Ton (Tenkrát, Krstev), 24. Forman (Lapšanský, Sersen), 28. Broš (I. Rachůnek, Pacovský), 38. T. Rachůnek (Philipp, Milam), rozhodující sam. nájezd Ton - 2. Bolf (M. Hořava), 48. D. Květoň (Kohn), 52. D. Květoň (M. Hořava, Klimenta), 60. Bonk (Bolf, Zíb). Rozhodčí: Hodek, Jeřábek - Barvíř, Blümel. Vyloučení: 9:6. Využití: 0:1. Diváci: 4361. Sestavy: Sparta: Falter - Krstev, Sersen, Milam, Kočí, Philipp, Husák, Kučný - Pacovský, Broš, I. Rachůnek - Ton, Bližňák, Tenkrát - Y. Treille, Foster, T. Rachůnek - Žálčík, Lapšanský, Forman. Trenéři: Jandač, Žemlička a Martinec. Třinec: Vojtek (41. Hamerlík) - Pavlík, Zíb, Lojek, Bolf, Richter, Hudec, Cartelli, Kania - Orsava, Bonk, Hrňa - Klimenta, D. Květoň, M. Hořava - Rufer, Polanský, Kohn - McGregor, Ostřížek, Mičulka. Trenéři: Marek a B. Kopřiva.~spo
Lesní požár v argentinské Patagonii spálil tisíc hektarů Buenos Aires 5. ledna (ČTK) - Údajně úmyslně založený požár zlikvidoval v argentinské Patagonii už tisíc hektarů porostů. Podle dnešní zprávy agentury AFP plameny ohrožují i turisty vyhledávané městečko El Hoyo. Práci hasičům a záchranářům v provincii Chubut (asi 1100 kilometrů jižně od argentinské metropole Buenos Aires) ztěžují na vrcholu léta vysoké teploty kolem 33 stupňů Celsia i sucho s nimi spojené. Do boje s živlem, který podle chubutského guvernéra někdo založil, jich bylo zatím nasazeno 150. Před nebezpečím bylo evakuováno asi 40 lidí. Nikdo neutrpěl zranění. Úřady ale vyzvaly všechny osoby žijící v ohrožené oblasti, aby své domovy opustily. Ve středu havaroval letoun zapojený do hašení, ale pilot naštěstí vyvázl bez úhony. Městečko El Hoyo má 3500 stálých obyvatel, ale v sezoně sem jezdí stovky návštěvníků. Nyní požár tuto lokalitu ohrožuje. Už asi deset dní sužují Argentinu a hlavně sousední Chile desítky požárů, které spálily desetitisíce hektarů porostů.~zak
Tévez se přiblížil odchodu z Manchesteru, vybral si byt v Miláně Milán 5. ledna (ČTK) - Přestup argentinského útočníka Carlose Téveze z Manchesteru City do AC Milán je podle všeho na spadnutí. Sedmadvacetiletý fotbalista si už podle agentury ANSA vybral v italském městě bydlení. "Našel si čtyřpokojový byt přímo v módním centru města. Nájem vyjde na 5600 eur (asi 145 tisíc korun) měsíčně," uvedl Tévezův realitní agent Alessandro Proto. Podle něj se bývalý útočník Manchesteru United a West Hamu rozhodoval mezi bydlením v centru a vilou na okraji Milána blízko golfového hřiště. AC se o Téveze, který je nadšeným golfistou, uchází již delší čas, zatím se však se zástupci City nedohodlo na podmínkách transferu. Zatímco "Rossoneri" by radši přivedli Téveze na hostování, anglický klub chce hráče prodat. Tévez upadl v anglickém klubu v nemilost před třemi měsíci, kdy před střídáním v utkání Ligy mistrů s Bayernem Mnichov odmítl výzvu k rozcvičení. Rozzlobený trenér Roberto Mancini ho vyřadil z kádru, Tévez se mu následně odmítl za incident omluvit a odcestoval do Argentiny.~spo
Ceny ropy klesly kvůli zprávě o nárůstu zásob suroviny v USA Londýn 5. ledna (ČTK) - Ceny ropy dnes klesly kvůli zprávě o překvapivém nárůstu zásob suroviny ve Spojených státech. Ta převážila nad obavami, že stoupající napětí mezi západními zeměmi a Íránem povede k narušení dodávek z Blízkého východu. Cena severomořské ropy Brent uzavřela obchodování s poklesem o 96 centů na 112,74 dolaru za barel, ačkoli se během dne vyšplhala až na 114,64 dolaru. Americká lehká ropa WTI zlevnila o 1,41 dolaru na 101,81 dolaru za barel, napsala agentura Reuters. Úřad pro energetické informace (EIA), který je součástí amerického ministerstva energetiky, dnes oznámil, že zásoby ropy v USA se minulý týden zvýšily o 2,21 milionu barelů. Analytici přitom očekávali pokles o 200.000 barelů. Analytik Gene McGillian ze společnosti Tradition Energy upozornil, že ropný trh nadále znepokojuje napětí na Blízkém východě. Vlády členských zemí Evropské unie podle středečních informací z diplomatických kruhů dosáhly předběžné dohody o embargu na íránskou ropu, ačkoli se ještě nerozhodly, kdy bude toto embargo zavedeno.~bur~ene~sur~buk~che
Běloruská vláda posiluje cenzuru internetu Minsk 6. ledna (ČTK) - V Bělorusku dnes vstupuje v platnost zákon o cenzuře internetu, který blokuje státním úřadům a školám přístup k politicky nepohodlným zahraničním serverům. Právní předpis omezuje i běloruské podnikatele, kteří nesmějí propagovat své zboží na webových stránkách, které leží mimo běloruskou národní doménu. Cenzurním zákonem vrcholí několikaletá kampaň represivního režimu prezidenta Alexandra Lukašenka proti opozici, která využívá internet jako mocnou zbraň k šíření informací, ale i k pořádání protivládních demonstrací. Běloruský disent udržuje poměrně hustou síť informačních serverů, z nichž řada působí ze zahraničí. Panují obavy, že mnohé z těchto webových stránek se ocitnou na černé listině. Aktivisté opozice se ale nového zákona příliš neobávají, protože přístupu řadových občanů ke světové síti se údajně nemá dotknout. Nařízení neblokuje internetové spojení domácností, ale povinnou "filtraci" nařizuje výhradně státním úřadům, kulturním institucím a školám. Pokud jde o reklamu na zahraničních webech, její zákaz ovšem zahrnuje bez výjimky všechny podniky, které působí na běloruském trhu. Seznam zakázaných webů běloruské úřady nezveřejnily. Zákon politicky nepohodlné webové stránky řadí jako "extremistické" do jedné skupiny s pornografickými a herními servery, které budou poskytovatelé internetového připojení povinni ve vztahu ke státním úřadům a školám blokovat. Za porušení zákona hrozí pokuta jeden milion běloruských rublů (zhruba 2500 korun). Nový běloruský zákon vyvolal silnou kritiku západoevropských zemí a Spojených států. Minské úřady reagovaly prohlášením, jež popírá, že by smyslem nového právního předpisu byla politická cenzura. Podle zprávy státní agentury Belta má tento právní akt "chránit běloruské uživatele internetu před informacemi zakázanými zákonem a vytvořit podmínky pro ochranu důstojnosti a cti občanů". Cenzura od Nového roku zasáhla i televizní zpravodajství. Z popudu úřadů minská monopolní kabelová společnost s platností od 1. ledna vyřadila ze seznamu nabízených televizních kanálů zpravodajskou stanici Euronews.~for~pol~med~pit
Trenér Westphal skončil u basketbalistů Sacramenta Sacramento (USA) 5. ledna (ČTK) - Basketbalisté Sacramenta jsou bez trenéra. Vedení klubu kvůli špatným výsledkům v novém ročníku NBA odvolalo Paula Westphala. V dnešním utkání s Milwaukee tým povede dosavadní asistent Keith Smart. Jednašedesátiletý Westphal trénoval Sacramento od léta 2009. Osudným se mu stal špatný vstup do zkrácené sezony, ve které jsou Kings s bilancí dvě výhry a pět proher na posledním místě Pacifické divize. "Bohužel výkony týmu neodpovídaly našim střízlivým představám," citovala agentura Reuters prezidenta basketbalových operací Sacramenta Geoffa Petrieho.~spo
Turecko připravuje obnovu jednání o íránském jaderném programu Teherán 5. ledna (ČTK) - Turecko předalo Íránu návrh západních zemí o možné obnově rozhovorů o íránském jaderném programu. V Teheránu to dnes řekl turecký ministr zahraničí Ahmet Davutoglu. Rozhovory jsou rok pozastaveny, protože Írán se po minulém kole odmítl vzdát technologie obohacování uranu. Davutoglu jednal se svým íránským protějškem Alím Akbarem Sálehím, který řekl, že Írán je ochoten pokračovat v rozhovorech s pěti stálými členy Rady bezpečnosti OSN a Německem. Íránci o své ochotě obnovit jednání nedávno dopisem informovali šéfku diplomacie Evropské unie Catherine Ashtonovou, která vyjednávací tým Západu vedla. Podle Sálehího v odpovědi navrhla, aby hostitelem dalších rozhovorů bylo Turecko. Ankara údajně souhlasí. Sálehí řekl, že považuje Turecko za nejlepší volbu. Írán čelí novým sankcím, protože USA i Evropská unie nevěří jeho ujišťování o výhradně mírovém účelu jeho jaderného programu. To, že Íránci neskončili s vývojem zbrojní technologie, naznačila listopadová zpráva Mezinárodní agentury pro atomovou energii. Nové sankce se mají dotknout také obchodování s ropu, na což Írán reagoval hrozbou o uzavření strategické ropné cesty v Hormuzském průlivu. Sálehí prohlásil, že Írán ustál minulé sankce a ustojí i ty chystané. Podle nich by se mohly ocitnout banky mimo dosah amerických finančních institucí, pokud budou obchodovat s Íránem. Zastavení odběru íránské ropy chystá EU.~pol
Čeští biatlonisté byli ve štafetě SP v Oberhofu devátí Oberhof (Německo) 5. ledna (ČTK) - Čeští biatlonisté Zdeněk Vítek, Jaroslav Soukup, Ondřej Moravec a Michal Šlesingr obsadili ve štafetě na 4x7,5 km Světového poháru v německém Oberhofu deváté místo. Na překvapivé vítěze Italy ztratili v náročných podmínkách tři minuty a 39 vteřin. Čeští reprezentanti před 19 tisíci fanoušky za hustého sněžení a silného větru zaostali za vystoupením z úvodní štafety sezony v rakouském Hochfilzenu, kde skončili sedmí. "Spokojeni být nemůžeme. Možná, kdybychom nedali tři trestná kola, ale na nic se nevymlouváme. Takový je biatlon, když potká počasí nanic," uvedl trenér Ondřej Rybář. Litoval, že Šlesingr pokazil poslední střeleckou položku, po níž musel na dva trestné okruhy. "Měl sice hodně složitý počasí, ale závodník jeho formátu to měl zvládnout líp. Sám říkal, že toho měl už na střelnici plný zuby," prohlásil Rybář. Jeden trestný okruh absolvoval také Soukup na druhém úseku. Italové senzačně vyhráli o šest vteřin před Ruskem. Třetí byli se ztrátou 32 sekund Švédové, kteří jako jediní spolu s vítěznou čtveřicí předvedli bezchybnou střelbu. Až čtvrté místo obsadili favorizovaní Němci a napodobili čtvrteční neúspěch domácí ženské štafety.~spo
Fotbalový brankář Ticháček odchází z Plzně hostovat na Žižkov Praha 5. ledna (ČTK) - Fotbalový brankář Martin Ticháček na jaře posílí poslední tým prvoligové tabulky Viktorii Žižkov. Do klubu přichází na půlroční hostování z mistrovské Plzně, kde se neprosadil v silné konkurenci dalších tří gólmanů. "Přípravu jsme začali se čtyřmi velmi kvalitními gólmany. Martinovi jsme tak umožnili vyzkoušet si nové angažmá," uvedl v tiskové zprávě generální ředitel Západočechů Adolf Šádek. V Plzni zůstává trojice brankářů Roman Pavlík, Marek Čech a Michal Daněk. Třicetiletý Ticháček se pokusí ve Viktorii mezi tyčemi zacelit mezeru po opoře Tomáši Vaclíkovi, který v tomto týdnu zamířil do pražské Sparty. V lize zatím Ticháček odchytal 46 utkání, naposledy ale v nejvyšší soutěži nastoupil předloni v srpnu proti Slovácku.~spo
Běloruská vláda posiluje cenzuru internetu Minsk 5. ledna (ČTK) - V Bělorusku v pátek vstupuje v platnost zákon o cenzuře internetu, který blokuje státním úřadům a školám přístup k politicky nepohodlným zahraničním serverům. Právní předpis omezuje i běloruské podnikatele, kteří nesmějí propagovat své zboží na webových stránkách, které leží mimo běloruskou národní doménu. Cenzurním zákonem vrcholí několikaletá kampaň represivního režimu prezidenta Alexandra Lukašenka proti opozici, která využívá internet jako mocnou zbraň k šíření informací, ale i k pořádání protivládních demonstrací. Běloruský disent udržuje poměrně hustou síť informačních serverů, z nichž řada působí ze zahraničí. Panují obavy, že mnohé z těchto webových stránek se ocitnou na černé listině. Aktivisté opozice se ale nového zákona příliš neobávají, protože přístupu řadových občanů ke světové síti se údajně nemá dotknout. Nařízení neblokuje internetové spojení domácností, ale povinnou "filtraci" nařizuje výhradně státním úřadům, kulturním institucím a školám. Pokud jde o reklamu na zahraničních webech, její zákaz ovšem zahrnuje bez výjimky všechny podniky, které působí na běloruském trhu. Seznam zakázaných webů běloruské úřady nezveřejnily. Zákon politicky nepohodlné webové stránky řadí jako "extremistické" do jedné skupiny s pornografickými a herními servery, které budou poskytovatelé internetového připojení povinni ve vztahu ke státním úřadům a školám blokovat. Za porušení zákona hrozí pokuta jeden milion běloruských rublů (zhruba 2500 korun). Nový běloruský zákon vyvolal silnou kritiku západoevropských zemí a Spojených států. Minské úřady reagovaly prohlášením, jež popírá, že by smyslem nového právního předpisu byla politická cenzura. Podle zprávy státní agentury Belta má tento právní akt "chránit běloruské uživatele internetu před informacemi zakázanými zákonem a vytvořit podmínky pro ochranu důstojnosti a cti občanů". Cenzura od Nového roku zasáhla i televizní zpravodajství. Z popudu úřadů minská monopolní kabelová společnost s platností od 1. ledna vyřadila ze seznamu nabízených televizních kanálů zpravodajskou stanici Euronews.~for~pol~med~pit
Záplavy a sesuvy půdy v Brazílii zničily na 3000 domů Belo Horizonte (Brazílie) 5. ledna (ČTK) - Záplavy a sesuvy půdy způsobené silnými dešti zničily na jihovýchodě Brazílie kolem 3000 domů a vyžádaly si nejméně šest lidských životů. Informovala o tom dnes BBC. Podle brazilské agentury O Globo se počet lidí, kteří museli opustit domovy, blíží už 20.000. Zatím poslední tisíce Brazilců musely být evakuovány kvůli protržené přehradě. Nejhůře postiženým státem je Minas Gerais, kde již 66 měst a obcí vyhlásilo stav ohrožení. Zatím posledními oběťmi silných dešťů se v tamním městě Ouro Preto stali dva taxikáři, kteří přišli o život, když sesuv půdy zničil autobusovou zastávku, na níž čekali. Záplavy, kvůli nimž je řada silnic nesjízdných, ohrožují také kopcovité oblasti ve státě Rio de Janeiro, který se před rokem stal dějištěm nejhorší přírodní katastrofy v brazilských dějinách. Tehdy zahynulo přes 800 lidí. To by se ale podle místních úřadů nemělo opakovat díky novým protipovodňovým opatřením a systému včasného varování, které prý fungují tak, jak mají. Na severu státu Rio de Janeiro ale lijáky způsobily částečné zřícení přehrady, v níž vznikla dvacetimetrová puklina. Valící se voda hrozí v nejbližších hodinách zatopením oblasti. Urychlená evakuace postihla především asi 4000 obyvatel městečka Campos do Goytacazes.~met
Výsledky 35. kola švédské hokejové ligy Švédská hokejová liga: Linköping - AIK Stockholm 3:1 (za domácí Hlinka 1+1, Hlaváč 0+1), Färjestad - HV 71 2:1 po sam. nájezdech (za hosty Piroš 0+1), Lulea - Skelleftea 3:2 po sam. nájezdech, MODO Hockey - Timra 3:1, Växjö - Djurgaarden 3:0. Tabulka:   1.	Skelleftea	35	17	3	6	9	95:75	63	2.	Lulea	35	15	5	7	8	84:71	62	3.	Brynäs	35	16	4	3	12	96:89	59	4.	HV 71	35	13	7	4	11	100:84	57	5.	Färjestad	34	14	4	7	9	84:80	57	6.	Frölunda	35	13	4	6	12	85:80	53	7.	Djurgaarden	34	11	6	4	13	88:97	49	8.	AIK Stockholm	34	12	4	4	14	93:90	48	9.	Växjö	35	11	5	5	14	81:92	48	10.	Linköping	35	11	6	3	15	67:82	48	11.	MODO Hockey	35	10	6	4	15	92:98	46	12.~spo
Před závodem SP v Altenbergu těžce havaroval čtyřbob Kanady Altenberg (Německo) 5. ledna (ČTK) - V tréninku na víkendový závod Světového poháru v německém Altenbergu těžce havaroval kanadský čtyřbob řízený pilotem Chrisem Springem. Tři členové posádky byli převezeni vrtulníkem do nemocnic v Drážďanech a Pirně, jejich zranění by však neměla být vážná. Trénink byl poté zrušen. Předcházelo mu husté sněžení, kvůli kterému nebyli na dráhu vpuštěni skeletonisté. Kanadský čtyřbob havaroval v rychlosti kolem 130 km/h a po nárazu do dřevěné střechy nad dráhou skončil zcela poničený. "Za 32 let mezi bobisty jsem tak zdemolované boby neviděl," řekl agentuře AP kanadský trenér Tom de la Hunty. Podle něj mohla za nehodu chyba pilota. Australský rodák Spring putoval z Altenbergu na univerzitní kliniku v Drážďanech, aby mu lékaři vyjmuli ze zad kus zabodnutého dřeva.~spo
Čurov ukradl pivní sklenici v Praze, volební lístky prý ale ne Moskva 5. ledna (ČTK) - Obvinění z krádeže volebních lístků při prosincových parlamentních volbách dnes v moskevském rozhlasu důrazně odmítl šéf ústřední volební komise Vladimir Čurov. "Za svůj život jsem ukradl jedinou věc, a to před lety pivní sklenici v Praze," svěřil se šéf volební komise rozhlasové stanici Echo Moskvy. Čurov se v minulých týdnech dostal do centra protestů ruské opozice, která úřady obviňuje z falšování výsledků parlamentních voleb. Už v den voleb 4. prosince a znovu o tři týdny později se v moskevských ulicích shromáždily desetitisíce lidí, kteří požadovali Čurovovu demisi, zrušení výsledků a opakování voleb, v nichž si udržela parlamentní většinu hlavní kremelská strana Jednotné Rusko. Čurov dnes moskevskému rozhlasu řekl, že jediná krádež, které se kdy dopustil, se odehrála během jeho studentského pobytu v Československu. Mezi studenty Leningradské univerzity pobývajícími na stavební brigádě v Praze byl prý tehdy zvyk přivlastnit si nenápadně v některé hospodě pivní sklenici. "Stála nejspíš sotva korunu, a udělal jsem to stejně, jako spousty studentů přede mnou a doufám, že i po mně," prohlásil Čurov. Volební lístky ale podle šéfa volební komise takový osud rozhodně nepotkal. Experti ruské volební komise prý prověřili víc než sto videozáznamů, které měly potvrzovat podvody při prosincových parlamentních volbách, ale většina z nich byla pouhou montáží. "Prošli jsme přes stovku videonahrávek a podle dobrozdání expertů ministerstva vnitra většina z nich nese známky manipulací," řekl Čurov. Z obsahu videonahrávek navíc podle něj nevyplynulo, že by během hlasování nebo při sčítání hlasů docházelo k porušení zákona. Výzvy k odchodu z funkce, které byly jedním z hlavních hesel nedávných masových demonstrací v Moskvě, Čurov odmítl jako neopodstatněné. "Odpověď na dotaz, zda opustím svou funkci, dostanete za čtyři roky," řekl novinářům šéf volební komise, jemuž za čtyři roky vyprší funkční období.~pol~for
Sparta ztratila s Třincem náskok, ale vyhrála v nájezdech Hlasy trenérů po utkání: Richard Žemlička (Sparta): "Věděli jsme, že nás čeká velice těžké utkání. To se potvrdilo hned v prvních minutách, kdy nás Třinec dostal pod tlak. Celou první třetinu byl lepší a my jsme se štěstím vyrovnali. Ve druhé třetině se to otočilo, my jsme hráli tak, jak jsme chtěli. Před poslední třetinou jsme zdůrazňovali hráčů, abychom hráli jednoduše. Bohužel nás asi moc neposlouchali, protože jsme o náskok přišli vlastní laxností. Jak jsme dostali gól na 2:4, tak jsme byli pod tlakem, Třinci narostla křídla a zaslouženě srovnal." Břetislav Kopřiva (Třinec): "Po té kontumaci, která pro nás byla velice nepříjemná, protože jsme utkání s Plzní zahráli výborně, jsme měli dneska ze zápasu obavy. Taková ztráta v naší situaci není lehká. Kluci ale do utkání vstoupili dobře, první třetina byla vyrovnaná a hráli jsme velmi dobře. S druhými třetinami máme už delší dobu problém, vypadli jsme tam úplně z role a Sparta nás hodně přehrávala. Povedlo se nám dát ve třetí třetině gól, mužstvo se neskutečně zvedlo. Hráli jsme pak jen na tři pětky, přišel tlak a šance. To vyrovnání jsme si pak už zasloužili. Jsme za výsledek rádi, samozřejmě ta přesilovka čtyři na tři v prodloužení nebyla z naší strany dobře provedená, to je škoda.~spo
David Svoboda je opět Pětibojařem roku Praha 5. ledna (ČTK) - David Svoboda se stal podruhé za sebou a počtvrté v kariéře vítězem ankety Pětibojař roku. V hlasování trenérů a funkcionářů Českého svazu moderního pětiboje vyhrál v hodnocení minulé sezony suverénně před Natálií Dianovou, za kterou těsně o bod skončil třetí Ondřej Polívka. Svoboda, který získal u všech hlasující první místo, v uplynulém roce vyhrál v květnu Světový pohár v maďarské Százhalombattě. Navíc dosáhl na triumf v Kremlin Cupu v Moskvě, který byl nejlépe dotovaným závodem v historii pětiboje. V červnu pak vystoupal na pozici světové pětibojařské jedničky. Společně s Polívkou a Michalem Sedleckým získali bronzovou medaili na mistrovství Evropy v britském Medway. A v posledním závodu sezony - Champion of Champions na Sicílii - obsadil Svoboda druhé místo. Vítězství v anketě Svoboda očekával. "Odpovídalo to mému měřítku. I když Natálka i Ondřej měli dobré sezony," uvedl nejlepší český pětibojař také z let 2007, 2008 a 2010. Mrzí ho, že mu loni nevyšlo mistrovství Evropy ani světa. "Ale na mých výkonech se podepsaly problémy s laserovými terči a ještě únava z dlouhé sezony," řekl člen pražské Dukly, který je jednou z českých nadějí pro letní olympijské hry v příštím roce. Kvůli přípravě na Londýn vyrazil v závěru minulého roku na šestitýdenní soustředění v americkém Colorado Springs. "Absolvoval jsem tam kompletní přípravu se všemi disciplínami i závody. Kromě toho jsem tam stihl napsat bakalářskou práci na téma historie moderního pětiboje," prohlásil. Ocenění Pětibojař roku 2011 v kategorii juniorů získala také díky stříbru ze smíšené štafety na MEJ v polském Drzonkově Barbora Kodedová, která startovala i na seniorských šampionátech v Medway a Moskvě.~spo
Výsledky 14. kola extraligy florbalistů Extraliga florbalistů - 14. kolo: SSK Future - FBC Liberec 7:3 (2:2, 2:1, 3:0). Branky: 16. Vaculík, 20. Brychca, 34. Jastřembský, 35. Žďárský, 53. Krupička, 56. Řehoř, 58. Gruber - 9. a 40. Jan Král, 10. Jaroslav Král. Tabulka:   1.	1. SC Vítkovice	14	10	0	3	1	110:63	33	2.	JM Chodov	14	10	1	1	2	109:64	33	3.	Tatran Střešovice	14	10	0	0	4	112:63	30	4.	Bulldogs Brno	14	7	0	1	6	92:81	22	5.	FBC Ostrava	14	7	0	1	6	86:93	22	6.	Mladá Boleslav	14	5	2	1	6	66:73	20	7.	Panthers Otrokovice	14	6	1	0	7	65:83	20	8.	Torpedo Havířov	14	5	1	2	6	69:82	19	9.	SSK Future	14	5	1	1	7	75:92	18	10.	FbŠ Bohemians	14	4	2	1	7	67:83	17	11.	FBC Liberec	14	2	3	1	8	59:81	13	12.~spo
Silnice z Desné na Harrachov je kvůli sněhu pro kamiony nesjízdná Liberec 5. ledna (ČTK) - V Krkonoších začalo večer opět hustě sněžit, silnice I/10 od Desné na Harrachov je od 22:00 v obou směrech pro kamiony neprůjezdná. Silnici lemují odstavené kamiony, silničářům se totiž nedaří udržet komunikaci sjízdnou pro těžké nákladní vozy. Autobusy a osobní auta ale projedou, řekl ČTK hlavní dispečer krajské společnosti Silnice LK Pavel Pospíšil. Omezení bude podle něj trvat až do rána. Na silnici 10 byly problémy už ráno, v oblasti Jizerských hor a Krkonoš napadlo až 30 centimetrů sněhu. V 09:30 musela dokonce policie uzavřít pro kamiony hraniční přechod do Polska v Harrachově, znovu byl otevřen od 13:00. Zablokovaná byla i spojnice mezi Libercem a Jabloncem přes Kunratice. Kamiony měly problémy i na silnici 295 ve směru přes Studenec na Vrchlabí. "Problémy ještě neskončily, přes noc má napadnout i více než 20 centimetrů nového sněhu," dodal Pospíšil. Počasí v Libereckém kraji způsobilo řadu nehod, většinou se ale obešly bez vážnějších zranění. K některým haváriím ale vyjížděli i hasiči, zasahovali také u popadaných stromů. Strom přes silnici odstraňovali v Hrabačově a Horní Sytové. Večer zablokovaly další popadané stromy silnici 14 v Rokytnici nad Jizerou nebo ulici Na Hutích v Jablonci. V Dubé na Českolipsku spadl před 21:00 strom na dodávku a záchranáři tam ošetřovali zraněného řidiče. Spadlý strom způsobil ráno komplikace i na železnici. Na trati mezi Tanvaldem a Velkými Hamry na Jablonecku zastavil provoz kolem 08:30. Asi za hodinu se trať podařilo zprůjezdnit. Brzy se ale doprava znovu zastavila, protože lokomotivě jedoucí na trati z Kořenova do Tanvaldu na Jablonecku se při jízdě ze strmého kopce nepodařilo zastavit. Vlaková souprava projela asi tři stanice, strojvůdce nakonec vlak ubrzdil pomocí ruční brzdy. Cestující vyvázli bez zranění. ČTK o tom informoval mluvčí Správy železniční dopravní cesty Pavel Halla. Příčina nehody se vyšetřuje, soupravě zřejmě selhaly brzdy. Na trati musel být přerušen provoz, obnovit se jej podařilo kolem 15:00.~met~dpr
Sparťan Ton zabránil obratu Třince a vládne kanonýrům Praha 5. ledna (ČTK) - Sparťanský útočník Petr Ton zabránil obratu hokejistů Třince a díky 19. trefě se nejproduktivnější hráč hokejové extraligy vyšvihl i do čela tabulky střelců. Lídr soutěže nad trápícím se mistrem vedl po dvou třetinách už 4:1, ale nakonec mohl prohrát. Ton se však jako jediný prosadil v nájezdech a zmírnil zklamání sparťanů po promarněné třetí třetině. Domácí měli hned po utkání podle Tona bouřlivý rozbor dobře rozehraného zápasu. "Člověk neměl ani tak radost z vítězství, ale na druhou stranu je dobré si to za čerstva říct a ukázat. Hodně jsme o tom diskutovali, ukázali si všechny góly ve třetí třetině, abychom ty chyby odstranili," řekl novinářům Ton. "Ztratili jsme tak už zápas v Plzni. Tam jsme teda byli pod větším tlakem, dneska jsme si to zkomplikovali sami a tím nechci snižovat kvalitu soupeře." Ztráta náskoku sparťany mrzela. "Vznikly tam chyby z uvolněnosti a lehkovážnosti. Nedostali jsme ze třetiny puky, které jsme měli pod kontrolou. Třinec do nás šel ve čtyřech, v pěti a inkasovali jsme na 2:4 a 3:4 z našich chyb. Ale byla tam pořád naše tři čtyři přečíslení, měli jsme dát gól a potvrdit výsledek," popsal důvody třineckého návratu do zápasu Ton. Byl ale rád, že Sparta dokáže sbírat body i v zápasech, které se jí tolik nepodaří. "Mrzí mě to, protože jsme chtěli vyhrát za tři body. Ale i z toho, že se nám povedla jen jedna třetina, musíme najít něco pozitivního a to jsou dva body. Na druhou stranu jsme lídr tabulky, máme zkušenosti a vedení 4:1 bychom si měli uhlídat," uvedl osmatřicetiletý kanonýr, který vládne kanadskému bodování soutěže s 38 body. Souboj lídra s úřadujícím mistrem sledovalo 4361 diváků. "My jsme rádi za každého diváka. Hlavně jsou znát zápasy v pátek nebo v neděli. Byl to prostě televizní zápas. Víme, že by nám prospěla bouřlivější kulisa, ale taková je doba. Musíme je přesvědčit výkony, diváci se lehko ztrácejí a těžko nabývají," doplnil Ton v připomínce minulé nepodařené sezony.~spo
Izrael a Palestinci budou pokračovat v jednáních v Ammánu Jeruzalém/Tunis 5. ledna (ČTK) - Izraelsko-palestinská jednání, která byla tento týden obnovena v Ammánu, budou pokračovat v pondělí znovu v jordánské metropoli. Oznámila to dnes mluvčí amerického ministerstva zahraničí Victoria Nulandová. Úterní rozhovory byly prvním přímým jednáním zástupců obou stran po více než roce, ale nepřinesly nic nového. Cílem je připravit podmínky pro obnovení rozhovorů nejvyšších představitelů, jak k tomu Izrael a Palestince loni v září vyzvaly sponzoři blízkovýchodního mírového procesu. Kromě USA k nim patří OSN, Evropská unie a Rusko. Podle Nulandové se v pondělí bude pokračovat ve stejném složení jako tento týden - Palestince bude zastupovat jejich mírový vyjednávač Saíb Irikát a Izraelce zmocněnec Jicchak Molcho. Dohoda vázne na neshodách v otázkách hranic budoucího palestinského státu, židovských osad na západním břehu Jordánu, statusu Jeruzaléma a osudu palestinských uprchlíků. Předseda vlády palestinského pásma Gazy Ismáíl Haníja dnes označil úterní jednání za neplodné gesto, které nikam nepovede. Haníja je na své vůbec první cestě po muslimských zemích a v Tunisku, kde se vyjadřoval k rozhovorům, byl přivítán jako hrdina. Hamas ovládá pásmo Gazy od roku 2007. V jeho programu je boj proti Izraeli a nesouhlas s mírovými rozhovory. Do Tuniska, kde byl přijat předsedou vlády Hamádím Džibálím, přijel Haníja blahopřát k úspěšné revoluci, jíž byl loni svržen prezident Zín Abidín bin Alí. Volby pak vyhrála islamistická Strana obnovy.~pol
Třinec prohrával 1:4, přesto dokázal na Spartě podeváté bodovat Praha 5. ledna (ČTK) - Hokejisté Třince sice prohrávali na Spartě ještě ve 48. minutě 1:4, přesto dokázali na jejím ledě už podeváté za sebou bodovat. Nakonec ale odjížděli z Prahy úřadující mistři zklamaní, protože mohli v přesilovce v prodloužení dokonat obrat. Po porážce v samostatných nájezdech ale mají na kontě z posledních osmi zápasů jen čtyři body, na čemž se podepsala i kontumační prohra s Plzní. "Mrzí nás ta přesilovka čtyři na tři. Ta se musí využít. Byli jsme tam blízko druhého bodu," litoval útočník David Květoň, který dvěma góly ve třetí třetině zahájil stíhací jízdu po nepodařené druhé třetině. V té inkasoval tři branky a zdálo se, že lídr tabulky dokráčí ke snadnému vítězství. Oceláři ale do závěrečné části nastoupili úplně jinak. "Něco jsme si v kabině řekli, trenér nám dal jasné pokyny, jak máme hrát. Měli jsme zjednodušit hru, což se nám povedlo. Taky jsme si tam řekli něco osobně a šli jsme do toho s tím, že zkusíme dát nějaký rychlý gól a poprat se o to, abychom alespoň nějaké body urvali," doplnil Květoň. "Neměli jsme co ztratit, šli jsme na riziko. Každý hráč měl dneska v hlavě to, že tady chceme uspět." Třinec v devítizápasové sérii zápasů na ledě Sparty čtyřikrát vyhrál v základní hrací době, jednou po nájezdech a čtyřikrát odešel po rozstřelu poražen. "Možná nám sedí velký led. Tady se hraje dobře, Sparta je ofenzivní, my taky, takže na tom velkém hřišti má hráč spoustu času," vysvětloval Květoň, proč Oceláři vozí ze Sparty body.~spo
Individuální statistiky hokejové extraligy Individuální statistiky hokejové extraligy: Kanadské bodování: 1. Ton (Sparta) 36 zápasů/38 bodů (19 branek + 19 asistencí), 2. Burger (Vítkovice) 32/35 (12+23), 3. V. Hübl (Litvínov) 35/34 (15+19), 4. Koukal (Pardubice) 34/34 (14+20), 5. P. Nedvěd (Liberec) 32/34 (13+21), 6. Duda (Plzeň) 34/33 (16+17), 7. Lukeš (Litvínov) 29/32 (12+20), 8. Tenkrát (Sparta) 36/31 (14+17), 9. Pech (Karlovy Vary) 35/30 (12+18), 10. Kolář I (Pardubice) 35/30 (10+20).   Střelci: 1. Ton (Sparta) 19 branek, 2. Kumstát (Karlovy Vary) 18, 3. Duda (Plzeň) 16, 4. Starý (Pardubice), V. Hübl (Litvínov) oba 15, 6. Kalla (Kladno), Koukal (Pardubice), Tenkrát (Sparta) všichni 14, 9. Gulaš (České Budějovice), P. Nedvěd (Liberec), Balaštík (Mladá Boleslav), Buchtele (Pardubice), J. Káňa (Vítkovice), Klimenta (Třinec), Broš (Sparta) všichni 13.~spo
Kanada - Finsko 4:0 (1:0, 2:0, 1:0) Mistrovství světa hokejistů do 20 let v Calgary - o 3. místo: Kanada - Finsko 4:0 (1:0, 2:0, 1:0) Branky a nahrávky: 10. Pearson (D. Hamilton, Scheifele), 26. Scheifele (Pearson), 40. Howden (F. Hamilton, Murray), 58. Howden (Stone, F. Hamilton). Rozhodčí: Bulanov (Rus.), Croft - Woodworth (oba USA), Schrader (Něm.). Vyloučení: 4:8. Využití: 2:0. Diváci: 18.595. Sestavy: Kanada: Visentin - Gormley, D. Hamilton, Pysyk, Murray, Oleksiak, Beaulieu - Connolly, F. Hamilton, Howden - Gallagher, Schwartz, Strome - Stone, Huberdeau, Scheifele - Pearson, Bournival. Trenér: Don Hay. Finsko: Aittokallio - Mäkinen, Hakanpää, Hovinen, Pokka, Riikola, Ristolainen - Pulkkinen, Mikael Granlund, Markus Granlund - Armia, Donskoi, Salomäki - Ruuttu, Barkov, Aaltonen - Hännikäinen, Hämäläinen, Kuronen - Paajanen. Trenér: Raimo Helminen.~spo
